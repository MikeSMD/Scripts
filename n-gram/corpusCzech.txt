Znění tohoto textu vychází z díla Pět neděl v baloně tak, jak bylo
vydáno nakladatelstvím Jos. R. Vilímka v roce 1923 (VERNE, Jules.
Pět neděl v baloně. Přel. František PELIKÁN. Ilustr. Édouard RIOU
a Henri de MONTAUT. 4. vyd. Praha: Jos. R. Vilímek, 1923. 231 s.).
Autorem portrétu Julese Verna na obálce e-knihy je Gaspard-Felix
Tournachon.

Text díla (Jules Verne: Pět neděl v baloně) a ilustrace (Édouard Riou a Henri de
Montaut), publikované Městskou knihovnou v Praze, nejsou vázány autorskými
právy.

Citační záznam této e-knihy:
VERNE, Jules. Pět neděl v baloně [online]. Přel. František PELIKÁN.
Ilustr. Édouard RIOU a Henri de MONTAUT. V MKP 1. vyd.
Praha: Městská knihovna v Praze, 2013 [aktuální datum citace
Vydání (obálka, grafická úprava), jehož autorem je Městská knihovna v Praze,
podléhá licenci Creative Commons Uveďte autora-Nevyužívejte dílo komerčněZachovejte licenci 3.0 Česko.

Upozornění pro čtenáře
Tato e-kniha obsahuje poznámky pod čarou, které nejsou
hypertextově provázány.
Text poznámky pod čarou je umístěn na dolním okraji každé
stránky, ve které je v textu zvýrazněno číslo poznámky pod čarou
.
Konec řeči provázené hlučnou pochvalou. – Představí se doktor Samuel
Fergusson. – „Excelsior“. – Podobizna doktorova v životní velikosti. –
Osvědčený fatalista. – Hostina v Traveller’s Clubu. – Četné příležitostné
přípitky.
Dne 14. ledna 1862 byl velký nával posluchačů v sezení královské
společnosti zeměpisné v Londýně na náměstí Waterlooském čís. 3.
Předseda, sir Francis M… vykládal svým slovutným kollegům
o důležité věci řečí začasté pochvalou přerušovanou – Anglie
kráčela od jakživa národům v čele (neboť, jak ukázala zkušenost,
národové kráčejí pospolně v čele jedni druhým) svými
neohroženými cestovateli na dráze zeměpisných výzkumů. (Hojný
souhlas.) Doktor Samuel Fergusson, jeden z jejích slavných synů,
nezpronevěří se svému původu. (Zevšad: Ne! Ne!) Zdaří-li se tento
pokus (zdaří se!), doplní a spojí roztroušené známosti africké
mapovědy (hlučná pochvala), a potká-li se s nezdarem (nikdy, nikdy!)
zůstane aspoň jednou z nejodvážnějších myšlenek lidského ducha!
(Bouřlivý dupot.)
„Sláva! sláva!“ křičeli shromáždění rozohnění těmito úchvatnými
slovy.
„Ať žije neohrožený Fergusson!“ zvolal jeden z nejvznětlivějších
členů posluchačstva.
Strhl se nadšený pokřik. Jméno Fergussonovo ozývalo se ve
všech ústech, i máme proč domnívati se, že nabývalo váhy,
procházejíc hrdly anglickými. Otřásalať se jím zasedací síň.
Bylo tu mnoho těch neohrožených cestovatelů – sestárlých
a unavených – které jich neposedná letora provedla po všech pěti
dílech světa. Všichni byli větší nebo menší měrou, po stránce tělesné
nebo mravní, unikli utonutí na moři, požárům, indiánským
tomahawkům, palicím divochů, mukám při kolu, žaludkům
polyneským! Ale nic nedovedlo ztlumiti tepot jich srdcí za řeči sira
Francisa M… a pokud sahala paměť lidská, byl to zajisté nejkrásnější
řečnický úspěch královské zeměpisné společnosti londýnské.

7

V Anglii pak nepřestává nadšení na pouhých slovech. Razí
peníze ještě rychleji nežli vahadlo v „the Royal Mintu“.1
K povzbuzení odhlasován hned příspěvek na podnik doktora
Fergussona a dostoupil výše dvou tisíc pěti set liber.2 Velikost sumy
srovnávala se s velikostí záměru.
Jeden z členů společnosti vznesl na předsedu dotaz, nebude-li
doktor Fergusson úředně představen.
„Doktor je hromadě k službám“ odpověděl sir Francis M…
„Ať vstoupí!“ voláno, „ať vstoupí! Kdož by rád neuzřel
vlastníma očima muže vynikajícího odvahou tak neobyčejnou!“
„Možná,“ pravil starý kommodore3 náchylný k mrtvici, „že
účelem tohoto neuvěřitelného návrhu není nic jiného než míti nás za
blázny!“
„A což není-li doktora Fergussona?“ ozval se jízlivý hlas.
„Bylo by třeba jej vynalézti,“ odvětil šprýmovný člen této vážné
společnosti.
„Rcete, ať vstoupí doktor Fergusson,“ pravil prostě Francis M…
A doktor vstoupil za hromového potlesku, nejsa jím ostatně ani
dost málo rozechvěn.
Byl čtyřicátník obyčejné postavy a obyčejného složení těla; jeho
lehkokrevná letora jevila se temnou barvou obličeje chladného
výrazu a pravidelných rysů, s nosem pevným a silným jako přída
lodní – s nosem člověka k objevům předurčeného; jeho oči, velice
laskavé a ne tak smělé jako spíše rozumné, dodávaly nemalého
půvabu jeho tvářnosti; jeho paže byly dlouhé a jeho nohy
dostupovaly na zemi s jistotou znamenitého chodce.
Všecka osobnost doktorova honosila se klidnou vážností a na
mysl se ani nenamanulo, že by mohl býti nástrojem nejnevinnějšího
mámení.
A proto také neustaly potlesk a volání slávy, až když doktor
Fergusson vyžádal si ticho roztomilým posunkem. Odebral se ke
křeslu, přichystanému k jeho představení; po té, stoje nepohnut,

1 Mincovna v Londýně.
2 Asi 30.000 zl. r. m.
3 Velitel menšího oddílu loďstva.

8

pozdvihl s rázným pohledem ukazováček pravice k nebesům,
otevřel ústa a pronesl toto jedinké slovo:
„Excelsior!“
Ne! nikdy se neočekávaný dotaz pánů Brighta a Cobdena, nikdy
se žádost lorda Palmerstona za mimořádné sumy k obmění skalisk
anglických nesetkaly s podobným úspěchem. Řeč sira Francisa M…
byla zastíněna, a to silně. Doktor osvědčil se najednou i vznešeným
a velkým, i střízlivým a odměřeným; vyřkl slovo případné
vzhledem k okolnostem:
„Excelsior!“
Starý kommodore, jsa unesen tímto podivným mužem, žádal,
aby řeč Fergussonova „doslovně“ byla uveřejněna v The
Proceedings of the Royal Geographical Society of London.4
Kdo byl tento doktor a v jaký podnik hodlal se pustiti?
Otec mladého Fergussona, chrabrý kapitán anglického
námořnictva, připoutal svého syna od jeho nejmladšího věku
k nebezpečenstvím a dobrodružstvím svého povolání. Toto hodné
dítě, které nepoznalo nikdy strachu, jak se zdálo, projevilo záhy
bystrého ducha, bádavý rozum, pozoruhodnou náklonnost
k vědeckým pracím; kromě toho osvědčovalo nevšední obratnost
vymykati se z nesnází; nikdy nebylo ničím uvedeno v rozpaky, ba
ani tím ne, když mělo poprvé jísti vidličkou, v kterémžto výkonu
dětem namnoze nehrubě se dařívá.
Obrazivost jeho rozplamenila se v brzku četbou o smělých
podnicích, o námořských výzkumech; pozoroval vášnivě objevy,
jimiž vynikala první část devatenáctého věku; snil o slávě MungoParků, Bruceů, Caliliéů, Levaillantů, ba poněkud i, tuším, o slávě
Selkirka, Robinsona Krusoa, která nezdála se mu o nic menší. Kolik
hodin dobře vynaložených strávil s ním na jeho ostrově Juana
Fernandeza! Často schvaloval myšlenky opuštěného plavce;
mnohdy však nesrovnával se s jeho záměry a osnovami, byl by
jednal jinak, třebas lépe, ale na všechen způsob ve všem rovněž
dobře! To pak bylo jisto, že by nebyl nikdy odešel s tohoto
přešťastného ostrova, kde byl šťasten jako král bez poddaných…
nikoli, byť i bylo šlo o to, aby se stal prvním lordem admirality!
4 Ve zprávách královské zeměpisné společnosti londýnské.

9

Tak vyvíjely se tyto tužby a náklonnosti za jeho dobrodružného
mládí, zmítaného do čtyř úhlů světa. Otec jeho, muž vzdělaný,
neopomíjel nikdy dotvrzovati a brousiti tento bystrý rozum
vážnými studiemi ve vodopisu, fysice a mechanice s lehkým
přímětkem rostlinovědy, lékařství a hvězdářství.
Při smrti důstojného kapitána byl již Samuel Fergusson, maje
dvacet dvě léta věku, vykonal cestu kolem světa; vstoupil do
bengalského sboru inženýrského a vyznamenal se v několika
případech; ale vojenský ten život nelíbil se mu; jako dbal nevalně
poroučeti, rovněž chtělo se mu nevalně poslouchati. Vzdal se své
hodnosti, a jednak lovem, jednak sbíráním rostlin se zabývaje pustil
se na sever indického půlostrova a přešel jej z Kalkutty do Surata.
Pouhá procházka pro zábavu.
Ze Surata odplavil se do Austrálie a zúčastnil se roku 1845
výpravy kapitána Sturta, jenž měl uloženo objeviti pleso, o kterém je
domněnka, že se rozlévá prostřed Nového Hollandu.
Samuel Fergusson navrátil se do Anglie kolem roku 1850, a byv
zachvácen silněji než kdy před tím horečkou objevů, provázel až do
roku 1853 kapitána Mac Clurea na výpravě, kteráž obeplula pevninu
americkou z úžiny Behringovy k mysu Farewellu.
Tělesná soustava Fergussonova odolala ku podivu všelikým
svízelům a vlivům všech zeměpisů; snášel lehce nejhorší újmy
a strádání; byl vzorem dokonalého cestovatele, jehožto žaludek
stahuje a roztahuje se po libosti, jehož nohy prodlužují se, nebo krátí
podle nahodilého lůžka, jenž usíná v kteroukoli hodinu denní
a probouzí se v kteroukoli hodinu noční.
Ký div tedy, že se shledáváme s tímto neúnavným cestovatelem
v letech 1855 až 1857 na cestě po celém východním Tibetu ve
společnosti bratří Schlagintweitů, odkud přinesl si podivné
výzkumy národopisné.
Za těchto rozličných cest byl Samuel Fergusson nejčinnějším
a nejzajímavějším dopisovatelem Daily Telegraphu, pennyových5
novin, jichž náklad páčí se denně až na sto čtyřicet tisíc výtisků
a stačí ledva několika milionům čtenářů. Pročež byl tento doktor
dobře znám, ač nebyl členem žádné učené akademie, ani
5 Penny – anglický peníz v ceně asi 5 krejcarů r. m.

10

královských zeměpisných společností londýnské, pařížské,
berlínské, vídeňské nebo petrohradské, ani klubu cestovatelů, ba ani
Royal Polytechnic Institutionu, kde předsedal jeho přítel, statistik
Kokburn.
Tento učenec, chtě se mu zavděčit, dal mu jednou rozřešiti tuto
úlohu: Urazil-li doktor kolem světa tolik a tolik mil, o kolik mil víc
urazila jeho hlava, nežli jeho nohy, vzhledem k rozdílným
poloměrům? Nebo kdyby byl znám počet mil ušlých nohama
a hlavou doktorovou, aby vypočetl zevrubně na čárku svou
postavu. Leč Fergusson stranil se vždy učených sborů, jsa
z bojovníkův a nikoli z jalových mluvků; soudil, že lépe času užívá,
pátraje nežli se hádaje, objevuje nežli přednášeje.
Vypráví se, že do Genévy zavítal kdys Angličan, hodlaje se
podívati na jezero; vlezl do jednoho z těch starých kočárů, v nichž
sedalo se po straně, jako v omnibusu. Náhoda pak tomu chtěla, že
milého Angličana posadili tak, že ukazoval jezeru záda; kočár
vykonal pokojně svou okružní jízdu, aniž Angličanovi připadlo jen
jednou se otočiti, i vrátil se do Londýna, jsa okouzlen jezerem
Genévským.
Doktor Fergusson vrátil se též, a to nejednou, za svých cest, ale
vrátil se s tím rozdílem, že mnoho viděl. V tom ostatně podléhal své
přirozenosti, – i máme věru proč domnívati se, že byl trochu
fatalistou, ale fatalistou velice pravověrným, jenž spoléhal na sebe
a také na Prozřetelnost; říkal o sobě, že je k cestám spíše puzen, nežli
váben, a projíždě, svět jako lokomotiva, která se neřídí, nýbrž kterou
řídí dráha.
„Nechodím svou cestou,“ říkával, „ale cesta mne vede.“
Nebude tudíž s podivenou chladnokrevnost, s jakou vyslechl
i potlesk královské společnosti; bylť povznesen nad podobné
malichernosti, neznaje pýchy, tím méně pak ješitnost; návrh, jejž
učinil předsedovi siru Francisovi M…, zdál se mu prajednoduchým,
a proto ani neznamenal, jak ohromný vzbudil dojem.
Po schůzi veden doktor do Traveller’s Clubu v Pall Mallu; na
počest jeho záměru vystrojena tam slavná hostina; rozměry
předložených pečení shodovaly se se závažností osoby, a jeseter,
jenž byl vrcholem vzácných těch pochoutek, neměl co do délky ani
o tři palce méně nežli Samuel Fergusson sám.
11

Pilo se francouzské víno a proneseny četné přípitky proslulým
cestovatelům, kteří se proslavili na pevnině africké. Připíjeno jim na
zdraví nebo na památku a to, což je ryze anglické, abecedním
pořadem, v nějž byli pojati: Abbadie, Adams, Adamson, Anderson,
Arnaud, Baikie, Baldwin, Barth, Batuda, Beke, Beltrame, du Berba,
Bimbaši, Bolognesi, Bolwik, Bolzoni, Bonnemain, Brisson, Browne,
Bruce, Brun-Rollet, Burchell, Burckhardt, Burton, Caillaud, Caillé,
Campbell, Chapman, Clapperton, Clot-Bey, Colomieu, Courval,
Cumming, Cuny, Debono, Decken, Denham, Desavanchers,
Dicksen, Dickson, Dochard, Duchaillu, Duncan, Durand, Duroulé,
Duveyrier, Erhardt, d‘Escayrac de Lauture, Ferret, Fresnel, Galinier,
Galton, Geoffroy, Golberry, Hahn, Halm, Harnier, Hecquart,
Heuglin, Hornemann, Houghton, Imbert, Kaufmann, Knoblecher,
Krapf, Kummer, Lafargue, Laing, Lajaille, Lambert, Lamiral,
Lamprière, John Lander, Richard Lander, Lefebore, Lejean,
Levaillant, Livingstone, Maccarthie, Magyar, Maizan, Malzac,
Moffat, Mollien, Monteiro, Morrisson, Mungo-Park, Neimans,
Overwey, Panet, Partarrieau, Pascal, Pearse, Peddie, Peney,
Petherick, Poncet, Prax, Raffenel, Rath, Rebmann, Richardson, Riley,
Ritchie, Rochet d‘Héricourt, Rongäwi, Roscher, Ruppel, Saugnier,
Speke, Steidner, Thiboud, Thompson, Thornton, Toole, Tousny,
Trotter, Tuckey, Tyrwitt, Vaudey, Veyssière, Vincent, Vinco, Vogel,
Wahlberg, Warington, Washington, Werne, Wild a posléze doktor
Samuel Fergusson, jenž měl svým pokusem k víře nepodobným
spojiti práce těchto cestovatelů a doplniti řadu výzkumův afrických.

12

II.
Článek Daily-Telegraphu. – Válka vědeckých časopisů. – Pan Petermann
hájí svého přítele, doktora Fergussona. – Odpověď učence Konera. –
Učiněné sázky. – Rozličné návrhy podané doktorovi.
Nazejtří uveřejnil Daily Telegraph v čísle ze dne 15. ledna článek
tohoto znění:
„Afrika vyjeví konečně tajemství svých širých pustin; novověký
Edip ozřejmí nám tu záhadu, jíž učencové šedesáti věků nedovedli
rozřešiti. Hledati prameny nilské, fontes Nili quaerere, považováno
jindy za pokus nesmyslný, za přelud neuskutečnitelný.
Doktor Barth dostav se až do Sudanu po šlépějích Denhamových
a Clappertonových; doktor Livingstone rozšířiv své neohrožené
výzkumy od Mysu Dobré Naděje až k řece Zambezi; kapitáni
Burton a Speke objevivše velká jezera vnitrozemská, proklestili trojí
cestu moderní civilisaci; jejím průsečníkem, kam nepodařilo se
dosud proniknouti nižádnému cestovateli, je samo srdce Afriky.
Tam směřujtež veškery úsily.
Práce pak těchto smělých průkopníků vědy budou obnoveny
odvážným pokusem doktora Samuela Fergussona, jehož krásné
výzkumy často se událo oceniti našim čtenářům.
Tento neohrožený discoverer (objevitel) zamýšlí přeplouti
balonem celou Afriku od východu na západ. Jsme-li dobře zpraveni,
bude východištěm této úžasné cesty ostrov Zanzibar na východním
pobřeží. Kde skončí, to věděti zůstaveno jedině Prozřetelnosti.
Návrh k tomuto vědeckému výzkumu učiněn včera úředně
v královské společnosti zeměpisné; suma dvou tisíc pěti set liber jest
odhlasována k úhradě nákladů podniku.
Neopomineme přinášeti svým čtenářům zprávy o tomto pokuse,
jenž nemá sobě rovna v letopisech zeměvědy.“
Jak si lze pomysliti, setkal se tento článek s náramným ohlasem;
vzbouřil nejprve mocné vlnobití nevěřivosti; doktor Fergusson
pokládán za bytost naprosto smyšlenou, vynalezenou panem
Barnumem, který zrejdiv Spojené Státy chystal se „prodělati“ britské
ostrovy.
13

Žertovná odpověď vyskytla se v Genevě v únorovém čísle
Věstníku zeměpisné společnosti; tropila si duchaplné úsměšky
z královské společnosti
londýnské, z Traveller’s Clubu
a z nevídaného jesetera.
Než pan Petermann donutil ve svých Mittheilungen v Gothě
vydávaných genevský časopis k úplnému mlčení. Pan Petermann
znal osobně doktora Fergussona a zaručoval se za neohroženost
svého odvážného přítele.
Netrvalo ostatně dlouho, a nebylo již lze pochybovati; přípravy
na cestu konaly se v Londýně; lyonských továren došla znamenitá
zakázka na dykytu ke zhotovení balonu, a britská vláda posléz
ustanovila doktorovi k službám dopravní loď Resolute s kapitánem
Pennetem.
V brzku nastal hotový příval pobídek, nebylo konce
blahopřáním. Obšírný výklad o podrobnostech podniku přinesly
zprávy zeměpisné společnosti pařížské; pozoruhodný článek byl
vytištěn v Nových letopisech cest, zeměvědy, dějin a starožitnictví
pana V. A. Malte-Bruna; důkladná práce, vydaná v Zeitschrift für
Allgemeine Erdkunde doktorem W. Konerem, dokázala vítězně
možnost cesty, líčíc její čáky na úspěch, povahu překážek a náramné
výhody postupu povětrnou drahou; její pisatel nesouhlasil toliko
s místem odjezdu; pokládal za příhodnější Massauu, malý přístav
habešský, odkudž vyrazil roku 1768 James Bruče hledat zřídel
nilských. Ostatně obdivoval se nepokrytě ráznému duchu doktora
Fergussona a jeho srdci, trojnásobně obrněnému, v němž uzrálo
předsevzetí, pokusiti se o podobnou cestu.
Nord American Review znamenal s nelibostí, jaká sláva kyne
Anglii; obraceje doktorův zámysl v žert, navrhoval mu, aby dorazil
až do Ameriky, když už bude na cestě tak dobré.
Slovem, nepočítaje časopisy celého světa, nebylo vědeckého
sborníku od Časopisu evangelických misií až po Alžírský a osadní
obzor, od Letopisů rozšiřování vědy až po Church Missionnary
Intelligencer6, aby o věci nepodával zpráv ve všech obdobách.
Horlivci v Londýně a Anglii vcházeli u velké sázky: 1.
o skutečnou nebo domnělou jsoucnost doktora Fergussona; 2.
6 Věrověštecký oznamovatel.

14

o cestu samu, o níž jedni říkali, že na ni ani nedojde, a druzí, že bude
jistě podniknuta; 3. o to, zdaří-li se, či nezdaří-li se; 4.
o pravděpodobnost anebo nepravděpodobnost návratu doktora
Fergussona. Činěny sázky o značné sumy liber, jako by bylo šlo
o dostihy epsomské.
Tak stalo se, že všichni: věřící, nevěřící, nevědomci i učenci
nepouštěli doktora se zřetele; byl lvem dne, netuše, že má hřívu.
Podával ochotně stručné a jasné výklady o své výpravě. Byl snadno
přístupen a nejnelíčenější člověk na světě. Představil se mu nejeden
smělý dobrodruh, jenž by se byl rád zúčastnil jeho slavného
a nebezpečného podniku; odmítl všecky, neudav příčiny své
záporné odpovědi. Mnoho vynálezců mechanismů, jichž lze prý
užiti k řízení balonů, přišlo mu nabídnout svoji soustavu. Nepřijal
ani jediné. Kdo se ho ptal, objevil-li něco v té věci, tomu důsledně
odepřel vysvětlení a zaměstnával se pilněji než kdy před tím
přípravami na cestu.

15

III.
Doktorův přítel. – Kde vzniklo jich přátelství. – Dick Kennedy
v Londýně. – Nenadálý, leč nikterak uspokojivý návrh. – Přísloví nehrubě
potěšitelné. – Několik slov o mučenících afrických. – Výhody balonu. –
Tajemství doktora Fergussona.
Doktor Fergusson měl přítele. Nikoli druhého já, alter ego;
přátelství neobstálo by mezi dvěma bytostmi naprosto totožnými.
Než jakkoli Dick Kennedy a Samuel Fergusson byli obdařeni
různými vlastnostmi, vlohami a letorou, žili přece jedním a týmž
srdcem, a to je hnětlo nevalně. Naopak.
Tento Dick Kennedy byl Skot v pravém smyslu slova, upřímný,
odhodlaný, umíněný. Bydlil v městečku Leithu u Edinburku,
v samém podkraji „Starého čadila“.7 Byl občas rybářem, ale vždy
a všude rozhodným lovcem, což není nijak s podivením
u Kaledoňana, jenž byl poněkud horalem Highlandů. Slynul jako
podivuhodný střelec z karabiny; rozstřeloval nejen kulky na ostří
nože, nýbrž roztínal je na dvě půlky tak stejné, když se potom
zvážily, že nebylo téměř rozdílu ve váze.

Mnoho vynálezců přišlo mu nabídnout svoji soustavu.

7 Auld Reekie, přezdívka Edinburku.

16

Tvářnost Kennedyova připomínala silně tvářnost Halberta
Glendinninga, jak ji líčí Walter Scott v „Klášteře“; byl postavy vyšší
nad šest anglických stop8; vynikaje roztomilostí a nenuceností, zdál
se býti nadán silou obrovskou; obličej silně osmahlý, živé černé oči,
vrozená ráznost a srdnatost a posléze cosi laskavého a ryzího ve
všem zevnějšku svědčily ve prospěch Skotův.
Dva přátelé seznámili se v Indii tehda, kdy oba sloužili u téhož
pluku; zatím co Dick honil tygry a slony, honil se Samuel za
rostlinami a hmyzy; ten i onen mohl se honositi obratností ve svém
oboru, a kořistí doktorovou stala se nejedna vzácná rostlina, která
stála rovněž za tolik, jako pár sloních klů.
Těmto dvěma mladíkům neudálo se nikdy, aby si zachránili život
nebo si prokázali nějakou službu. Odtud jich nezvratné přátelství.
Osud vzdálil je často od sebe, ale vzájemná příchylnost vždy je zase
spojila.
Od té doby, co se navrátili do Anglie, byli nejednou rozloučeni
dalekými výpravami doktorovými; než kdykoli tento zavítal domů,
neopominul nikdy nikoli vyžádati si, nýbrž sám se věnovati na
několik neděl společnosti svého přítele Skota.
Dick hovořil o minulosti, Samuel strojil se do budoucnosti: ten
hleděl do předu, onen do zadu. Odtud neklidná mysl Fergussonova
a úplná rovnodušnost Kennedyova.
Po cestě Tibetem odpočíval doktor bezmála dvě léta, nemluvě
o nových výzkumech; Dick měl za to, že jeho cestovatelský pud,
jeho touha po dobrodružstvech pominuly. Byl tím nadmíru potěšen.
Bylo by to, soudil, dojista špatně skončilo dříve nebo později; nechať
je člověk zvyklý čemukoli, necestuje bez trestu mezi lidojedy
a dravou zvěří a proto domlouval Kennedy Samuelovi, aby zarazil,
vykonav ostatkem až dost pro vědu a příliš mnoho pro lidskou
vděčnost.
Po této domluvě přestal doktor na tom, že nic neodpověděl,
trvaje v zamyšlenosti; pak se pustil do tajných výpočtů, trávil noci,
moře se číslicemi, konali pokusy se zvláštními přístroji, jichž nikdo
nechápal. Bylo zjevno, že mu vře v mozku veliká myšlenka.

8 Asi pět stop osm palců.

17

„O čem tak asi přemýšlel?“ otázal se Kennedy sám sebe, když
přítel od něho odešel, vrátiv se v měsíci lednu do Londýna.
Dověděl se toho jednou ráno z článku Daily Telegraphu.
„Milosrdná nebesa!“ zvolal. „Ten blázen! nesmyslník! přeletět
Afriku balonem! Nic jiného již nescházelo! O tom tedy přemítal na
mysli po dvě léta!“
Místo všech těchto vykřičníků představte si pádné údery pěstí do
hlavy, a nabudete pojmu o prostocviku, jejž hodný Dick provozoval
takto sám s sebou mluvě.
Když mu jeho důvěrnice, stará Elspeth, namlouvala, že je to
třebas jen žert a klam, odpověděl:
„Aj! což bych nepoznal člověka? Což se mu to nepodobá?
Cestovat vzduchem! Hle, teď už je řevniv na orly! Ne, na mou věru,
toho nebude! však mu to překazím! Ó! kdyby mu člověk popustil,
vydal by se jednoho krásného dne na měsíc!“
Téhož večera vsedl Kennedy zpola znepokojený, zpola
rozzlobený, do vlaku na General Railway stationu9 a nazejtří dojel
do Londýna.
Za tři čtvrti hodiny potom složila jej drožka u domku doktorova
na Soho squareu v Greek streetu; vystoupiv po stupních opověděl se
tím, že zabušil pětkrát na dveře pěstí pádně přiléhající.
Fergusson sám mu otevřel.
„Dick?“ prohodil valně se nedivě.
„Dick i nikdo jiný,“ odtušil zhurta Kennedy.
„Jakže, milý Dicku, ty v Londýně za zimních honeb?“
„Já v Londýně.“
„A proč jsi sem přijel?“
„Zamezit bezpříkladné bláznovství.“
„Bláznovství?“ opáčil doktor.
„Pravda-li, co píší tyto noviny?“ otázal se v odpověď Kennedy,
nastavuje číslo Daily Telegraphu.
„Aha! o tom ty mluvíš! Ty noviny jsou velice žvastavé! Ale sedni
si pak, milý Dicku.“
„Nesednu si. Zamýšlíš-li skutečně podniknout tu cestu?“
„Skutečně; mé přípravy jsou v plném proudu a…“
9 Hlavní nádraží.

18

„Kde jsou tvé přípravy, ať je rozbiju na padrť? Kde jsou, ať z nich
nadělám třísek?“
Hodný Skot rozpaloval se opravdovým hněvem.
„Jen klidně, milý Dicku,“ odvětil doktor. „Chápu tvou
rozjitřenost. Horšíš se na mne, že jsem se ti dosud nesvěřil se svými
novými záměry,“
„Tomu říká nové záměry!“
„Byl jsem příliš zaměstnán,“ mluvil dále Samuel nedada se másti,
„měl jsem mnoho práce! Avšak upokoj se, nebyl bych odjel, abych ti
nebyl psal…“
„Aj! na tom mi nesejde…“
„Poněvadž jest mým úmyslem vzít tě s sebou.“
Skot vymrštil se skokem, za nějž nebyl by se hanbil ani kamzík.
„Á tak!“ zvolal, „ty chceš, aby nás oba zavřeli do Betlehemu!10“
„Bezpečně jsem na tebe spoléhal, milý Dicku, a vyvolil jsem tebe
dav výhost mnoha jiným.“
Kennedy strnul úžasem.
„Vyslechni mě,“ odpověděl pokojně doktor, „a než uběhne deset
minut, poděkuješ mi.“
„Mluvíš-li do opravdy?“
„Zce a do opravdy.“
„A odepru-li provázet tě?“
„Neodepřeš.“
„A odepru-li přece?“
„Odjedu sám.“
„Posaďme se,“ pravil lovec, „a mluvme klidně. Jakmile
nežertuješ, stojí za práci, aby se dal člověk do přetřesu.“
„Dejme se do něho snídajíce, ač nejsi-li od toho, milý Dicku.“
Dva přátelé zasedli vůči sobě za stolek mezi kupu sandwichův11
a velký samovar.
„Milý Samuele,“ ujal se slova lovec, „tvůj záměr jest nesmyslný!
je nemožný! nemá do sebe nic vážného, ani uskutečnitelného!“ – „To
zajisté uvidíme, až učiníme pokus.“
„Ale vždyť o to právě běží, aby se učinil.“
10 Blázinec v Londýně.
11 Čti: seduič —řízky chleba s máslem proložené masem.

19

„Proč, smím-li se ptát?“
„Což nebezpečenstva a překážky všeliké?“
„Překážky,“ vážně odvětil Fergusson, „jsou proto vynalezeny,
aby se překonávaly; co se pak týče nebezpečenstev, kdo si může
lichotit, že není v ně vydán? Všecko v životě jest nebezpečím; může
být velmi nebezpečno sednouti si za stůl anebo nasaditi si klobouk
na hlavu; mimo to co má nastati, sluší považovat za věc již nastalou
a spatřovat v budoucnosti jen přítomnost, neboť budoucnost není
ničím jiným nežli přítomností o něco vzdálenější.“
„Což o to!“ pokrčil Kennedy rameny. „Ty’s od jakživa fatalistou.“
„Od jakživa, ale v dobrém smyslu slova. Pročež pusťme mimo
sebe, co nám chystá osud, a nezapomínejme nikdy na naše dobré
anglické přísloví: Kdo se narodil pro šibenici, nikdy se neutopí!“
Na to nebylo lze nic odpověděti, což však Kennedyovi nevadilo,
aby se nevytasil s novou řadou důvodů, jichž možno se snadno
domysliti, které však tuto vypravovati příliš dlouho by trvalo.
„Zkrátka a dost,“ pravil, když byli hodinu rokovali a rozkládali,
„chceš-li stůj co stůj přerazit Afriku, je-li toho třeba ku tvému štěstí,
proč se nepustíš obvyklými cestami?“
„Proč?“ odpověděl doktor, rozjařuje se; „poněvadž až dosud
setkaly se veškery pokusy se zmarem! Poněvadž od Munga– Parka,
zavražděného na Nigru, po Vogela, zmizelého ve Vadaji, od
Oudneye, zemřelého v Myrmyru, Clappertona, zemřelého v Sokotu,
po Francouze Maizana, na kusy rozsekaného, od majora Lainda,
zabitého Tuaregy, po Roschera z Hamburku, utraceného počátkem
roku 1860, mnoho obětí přibylo do seznamu mučeníkův afrických!
Poněvadž je nemožno zápasiti se živly, hladem, žízní, zimnicí,
dravou zvěří a s národy nad šelmy divočejšími! Poněvadž čeho
nelze učiniti tímto způsobem, to dlužno předsevzíti oním
způsobem! Poněvadž posléze tam, kde nelze jíti prostředkem, třeba
jíti stranou nebo horem!“
„Kdyby nešlo o nic jiného, než jíti horem!“ namítal Kennedy; „ale
kterak jíti přes?“
„Aj!“ odvětil doktor s největší chladnokrevností na světě, „čeho
bych se strachoval? Uznáš zajisté, že jsem učinil taková opatření,
abych byl prost obavy, že můj balon spadne; selže-li mi přec, octnu
20

se na zemi za obyčejných okolností výzkumných cestovatelů; leč
můj ba on mne nezklame, s tím netřeba počítat!“
„Naopak, s tím třeba počítati.“
„Nikoli, milý Dicku. Doufám pevně, že se s ním nerozloučím,
dokud nedostihnu západního pobřeží afrického. S ním jest možno
vše, bez něho zabřednu v přirozená nebezpečenstva a překážky
podobné výpravy; s ním není se obávati ani vedra, ani proudův, ani
bouří, ani samumu, ani nezdravého podnebí, ani šelem, ani lidí!
Bude-li mi příliš horko, vystoupím; pakli mi bude zima, sestoupím;
přes horu se přehoupnu, přes propast se přenesu, přes řeku
přeletím; bouři uniknu do výše; přes bystřici mihnu se jako pták!
Poberu se vpřed bez únavy, zastavím se, nepotřebuje odpočinku!
Budu se vznášeti nad novými městy! Poletím s rychlostí vichru,
hned v největších vzdušných výsostech, hned na sto stop od země,
a mapa Afriky rozvine se před mými zraky největším atlasem na
světě!“
Hodný Kennedy cítil se rozechvěn, a přece ho divadlo na oči mu
vykouzlené jímalo závratí. Pohlížel na Samuela s obdivem, ale také
s bázní; bylo mu, jako by se již kolísal v povětrném prostoru.
„Počkej,“ pravil, „počkej trochu, milý Samuele, což jsi vynalezl
způsob říditi balony?“
„Ani pomyšlení. Toť holá nemožnost.“
„Ale vždyť půjdeš…“
„Kam se zalíbí Prozřetelnosti; nicméně však od východu na
západ.“
„Proč to?“
„Poněvadž doufám, že budu moci použit passátních větrů, které
vějí stálým směrem.“
„Ó! skutečně!“ pravil Kennedy, přemýšleje: „passátní větry…
zajisté… člověk může opravdu… je to něco…“
„Je-li to něco! ne, milý brachu, je to vše. Anglická vláda
ustanovila mi dopravní loď k službám; rovněž bylo umluveno, že tři
nebo čtyři lodi odplují k západnímu pobřeží a budou tam křižovat
asi v dobu, kdy lze se nadíti mého příchodu. Nejdéle za tři měsíce
budu v Zanzibaru, kde provedu nadmutí svého balonu, a odtamtud
vyrazíme…“
„My?“ prohodil Dick.
21

„Což se můžeš ještě vytasiti se stínem nějaké námitky? Mluv,
příteli Kennedy.“
„Nějaké námitky? mám jich na tisíc; ale mimo jiné pověz mi:
hodláš-li viděti zemi, hodláš-li vzestupovat a sestupovat po libosti,
nedovedeš toho, leč se ztrátou plynu; až dosud nebylo jiného
prostředku k tomu a to bylo vždy na závadu dlouhým poutem
vzdušným oborem.“
„Milý Dicku, povím ti jen tolik, že neztratím ani atomu plynu, ani
molekuly.“
„A sestoupíš po libosti?“
„Sestoupím po libosti.“
„A kterak to vyvedeš?“
„To jest mým tajemstvím, příteli Dicku. Měj důvěru a přijmi za
své moje heslo: ,Excelsior!‘“
„Ať žije ,Excelsior!‘“ odpověděl lovec, jenž neznal latinského
slova.
Leč proto byl přec pevně odhodlán opříti se odjezdu přítelovu vší
silou a všemi prostředky. Tvářil se tudíž, jako by se s ním srovnával,
a přestal na tom, že pozoroval. Samuel pak odešel dohlédnout
k přípravám.

22

IV.
Africké výzkumy. – Barth, Richardson, Overweg, Werne, Brun-Rollet,
Peney, Andrea Debono, Miani, Vilém Lejean, Bruce, Krapf a Rebmann,
Maizan, Roscher, Burton a Speke.
Vzdušná čára, kterou se doktor Fergusson zamýšlel pustiti,
nebyla zvolena na zdařbůh; uvažoval pilně o místě odjezdu
a ustanovil se nikoli bez příčiny na tom, že vzlétne s ostrova
Zanzibaru.
Ostrov tento, vystupující z moře nedaleko východního pobřeží
afrického, leží na 6. stupni jižní šířky, to jest devadesát tři míle
zeměpisné12 pod rovníkem.
Z tohoto ostrova vytrhla před nedávnem poslední výprava
poslaná k velikým jezerům, aby tam vypátrala zřídla nilská.
Avšak nebude od místa zmíniti se o některých výzkumech, jež
doktor Fergusson doufal uvésti mezi sebou v souvislost. Dva z nich
jsou nevýznamnější: výzkum doktora Bartha roku 1849 a výzkum
poručíků Burtona a Spekea roku 1858.
Doktor Barth jest Hamburčan, jemuž a jeho krajanu Overwegovi
dovoleno přidružiti se k výpravě Angličana Richardsona, který byl
vyslán do Sudanu.
Tato nesmírná země rozkládá se mezi 15. a 10. stupněm severní
šířky, to jest, kdo se tam chce dostati, musí postoupiti na dva tisíce
čtyři sta kilometrů do vnitra Afriky.
Do té doby byl tento kraj znám toliko z cesty Denhamovy,
Clappertonovy a Oudneyovy, vykonané v letech 1822 až 1824.
Richardson, Barth a Overweg hoříce dychtivostí, aby na výzkumech
pronikli dále, přijedou do Tunisa a Tripolisa jako jich předchůdcové
a dospějí do Murzuka, hlavního města fezzanského.
Pak ušinou se z přímého směru zacházkou na západ ke Ghâtu,
jsouce nikoli bez nesnází vedeni Tuaregy. Jejich karavana zakusivši
bez počtu plenův, útiskův a útoků brannou mocí, dorazí v říjnu do
siré oasy Asbena. Doktor Barth odloučí se od svých druhů,
podnikne vyjíždku do města Agadesa a vrátí se k výpravě, kteráž
12 692 kilometrů.

23

vydá se zase na pochod dne 12. prosince. Stihne do krajiny
Damerghu; tam rozjedou se tři cestovatelé, a Barth pustí se cestou
do Kana, kam dospěje trpělivostí zapraviv valné poplatky.
Přes urputnou zimnici opustí toto město dne 7. března, maje
s sebou jedinkého sluhu. Předním účelem jeho cesty jest ohledati
jezero Čadské, od něhož je vzdálen ještě na pět set šedesát
kilometrů. Pročež postupuje na východ a dojde města Zurikola
v Bornu, které jest jádrem velkého středního císařství afrického. Tam
doví se o smrti Richardsona, zahynulého únavou a újmami. Dorazí
do Kuky, hlavního města bornuského na březích jezerních. Konečně
stihne po třech nedělích dne 14. dubna do města Ngornu za dvanáct
a půl měsíce od té doby, co vytrhl z Tripolisa.
Dne 29. března 1851 shledáváme se s ním opět, an se ubírá
s Overwegem do království Adamauy jižně od jezera; dospěje až do
města Joly o něco pod 9. stupněm severní šířky. To jest krajní mez
dosažená na jih tímto smělým cestovatelem.
V měsíci srpnu navrátí se do Kuky, odkud projde po sobě
Mandarou, Bagirmem, Kanemem a dostihne jakožto nejzazší meze
na východ města Maseny, ležícího na 17° 20' východní délky.13
Dne 25. listopadu 1852 pustí se po smrti Overwega, svého
posledního soudruha, na západ, zavítá do Sokota, překročí Niger
a dostane se posléze do Timbuktu, kde strádá osm dlouhých
měsícův útisky šejkovými, týráním a bídou. Ale přítomnost
křesťana ve městě nesmí se déle trpěti; Fulbové hrozí, že je
oblehnou. Doktor opustí je tudíž dne 17. března 1854, uchýlí se na
hranici, kde pobude třicet tři dni v naprostém nedostatku všeho,
vrátí se v listopadu do Kana a stihne zase do Kuky, odkud pustí se
cestou Denhamovou, prodlev v Kuce čtyři měsíce; spatří opět
Tripolis na sklonku měsíce srpna 1855 a vrátí se do Londýna dne 6.
září sám jediný ze svých soudruhů.
To byla smělá cesta Barthova.
Doktor Fergusson zaznamenal si pečlivě, že stanul na 4. stupni
severní šířky a na 17. západní délky.
Vizme teď, co vykonali poručíci Burton a Speke ve východní
Africe. Rozličným výpravám, které se braly proti Nilu, nikdy se
13 Rozumí se poledník anglický, procházející hvězdárnu greenwichskou.

24

nepodařilo proniknouti k tajemným pramenům této řeky. Dle
zprávy německého lékaře Ferdinanda Werna stanula výprava,
podniknutá roku 1840 pod ochranou Mehemeda Aliho,
v Gondokoru mezi 4. a 5. severním rovnoběžníkem.
Roku 1855 vyšel z Chartuma Savojan Brun Rollet, jmenovaný
sardinským konsulem ve východním Sudanu na místě zemřelého
Vaudeye, a provozuje pod jménem Jakuba obchod s klovatinou
a slonovinou dospěl do Belenie za 4. stupněm a vrátil se nemocen do
Chartmu, kde zemřel roku 1857.
Ani doktor Peney, náčelník lékařského odboru ve vojště
egyptském, jenž dorazil po malém parníku o stupeň pod
Gondokoro, a vrátiv se zemřel výsilou v Chartumu – ani Benátčan
Miani, který obešed říční prahy ležící pod Gondokorem dostihl 2.
rovnoběžníku – ani maltézský kupec Andrea Deleono, jenž za své
cesty proti Nilu dostal se ještě dále – nebyli s to, aby překročili
nepřekročitelné meze.
Roku 1859 vydal se pan Vilém Lejean z nařízení francouzské
vlády Červeným mořem do Chartuma a vstoupil na Nile na loď
s jedním a dvacíti plavci a dvacíti vojáky; leč nedoplul ani za
Gondokoro, podstupuje největší nebezpečenstva mezi černochy
mocně vzbouřenými. Výprava, vedená panem d Escayracem de
Lauture, pokusila se rovněž doraziti k pověstným pramenům.
Avšak osudného cíle toho nedobral se nikdy žádný cestovatel;
vyslanci Neronovi dospěli kdysi k 9. stupni šířky; pročež
postoupeno za osmnácte století jen o pět až šest stupňů čili o čtyři
sta osmdesát až pět set osmdesát kilometrů.
Několik cestovatelů pokusilo se dostihnouti zřídel nilských,
vydavše se na cestu z některého místa na východním pobřeží
africkém.
Roku 1768 až 1772 vytrhl Skot Bruce z Massauy, habešského
přístavu, prošel Tigrem, navštívil zříceniny Axumské, uzřel nilské
prameny tam, kde jich nebylo, a nedodělal se valného úspěchu.
Roku 1844 založil doktor Krapf, anglikánský missionář, stanici
Mombasu na přímoří zanzibarském a objevil ve společnosti
důstojného Rebmanna dvě hory na čtyři sta osmdesát kilometrů od
pobřeží; jsou to hory Kilimandžaro a Kenia, jež slezli pospolu
pánové Heuglin a Thornton.
25

Roku 1845 vystoupil Francouz Maizan sám na pevninu
v Bagamiji, naproti Zanzibaru, a dospěl do Deželamora, kde jej
pohlavár sprovodil se světa ukrutnými mukami.
V měsíci srpnu 1859 vydal se mladý cestovatel Roscher
z Hamburku na pochod s karavanou arabských obchodníkův
a dostal se k jezeru Ňasse, kde byl ve spaní zavražděn.
Posléze byli roku 1857 poručíci Burton a Speke, oba důstojníci
v bengalském vojště, vysláni zeměpisnou společností londýnskou
vyzkoumat velká jezera africká; dne 17. června opustili Zanzibar
a zabrali se přímo na západ.
Po čtyřměsíčních neslýchaných útrapách stihli do Kaze14,
shromaždiště kupcův a karavan, pozbyvše plenem zavazadel
a potýčkami nosičů; byli v samé Měsíčné zemi; tam nasebírali
vzácných zpráv o domácích mravech, vládě, náboženství, zvířeně
i květeně; po té pustili se k prvnímu z velkých jezer, Tanganice,
rozlévajícímu se mezi 3. a 8. stupněm jižní šířky; stih i tam dne 14.
února 1858 a navštívili různé pobřežní národy, namnoze lidojedy.
Dne 26. května hnuli se zase pochodem a vrátili se do Kaze dne
20. června. Tam zůstal vysílený Burton několik měsíců jsa nemocí
zachvácen; zatím vyrazil Speke na pět set kilometrů k severu až
k jezeru Ukereve, které spatřil dne 3. srpna; leč uviděl toliko jeho cíp
na 2° 30' šířky.
Navrátil se do Kaze dne 25. srpna a dal se s Burtonem cestou do
Zanzibara, jejž uzřeli v měsíci březnu následujícího roku. Tito dva
smělí výzkumcové odpluli pak do Anglie a zeměpisná společnost
pařížská přiřkla jim svou každoroční cenu.
Doktor Fergusson zaznamenal si pečlivě, že nepřišli ani za 2.
stupeň jižní šířky, ani za 29. stupeň východní délky. Běželo tudíž
o to, aby výzkumy Burtona a Speke byly spojeny s výzkumy
doktora Bartha; byl to úkol proniknouti prostranství zšíří více než
dvanácti stupňů.

14 Správně: Tabora.

26

V.
Sny Kennedyovy. – Náměstky v mnohočtu. – Domluvy Dickovy. –
Procházka po mapě Afriky. – Co zbývá mezi dvěma směry kompasu. –
Nynější výpravy. – Speke a Grant. – Krapf, Decken, Heuglin.
Doktor Fergusson dbal pilně, aby přípravy k odjezdu byly
hotovy co nejdříve; řídil sám setrojení balonu prováděje některé
změny, o nichž trval v naprostém mlčení.
Již dávno byl se jal studovati arabštinu a různá nářečí mandinská;
maje vrozené nadání pro jazyky prospíval rychle.
Zatím jeho přítel lovec neodstupoval od něho ani na krok;
obávalť se bezpochyby, aby se doktor nevydal na cestu bez jeho
vědomí; naléhal naň posud v té věci nejpřesvědčivějšími
domluvami, které Samuela Fergussona nikterak nepřesvědčily,
a uchyloval se k prosbám, jež se ho nehrubě dotýkaly. Dick cítil, že
se mu vymyká z rukou.
Ubohý Skot byl skutečně hoden politování; nemohl se již podívati
na blankyt nebeský, aby ho nejímaly chmurné obavy; ve spaní zdálo
se mu o závratném kolísání a neminulo noci, aby ve snu nepadal
s ohromné výšky.
Sluší doložiti, že za těchto nočních můr spadl jednou nebo
dvakrát s postele. Jeho první starostí bylo, ukázati Fergussonovi, jak
silně se potloukl na hlavě.
„A přece to byly jen tři stopy výšky!“ dokládal dobromyslně, „nic
více! a utržil jsem si takovou bouli! Suď pak!“
Z těchto slov vyznívala neskonalá truchlivost, ale doktora
nedojala.
„Nespadneme“ řekl.
„Ale spadneme-li přece?“
„Nespadneme“
To bylo stručné a jasné, a Kennedy neměl, co by odpověděl.
Zvláště pak Dicka zlobilo to, že doktor zdál se jemu, Kennedyovi,
naprosto upírati vlastní vůle; považoval za nevyhnutelné určení, že
se Dick stane jeho povětrným soudruhem. O tom nebylo již
nejmenší pochybnosti. Samuel nadužíval nesnesitelnou měrou
náměstky v první osobě mnohočtu:
27

„My“ se pobereme… „my“ budeme hotovi dne… „my“
odjedeme…
Anebo přisvojovací, náměstky v jednočtu:
„Náš“ balon… „naše“ loďka… „náš“ výzkum…
A zase v mnohočtu:
„Naše“ přípravy… „naše“ objevy… „naše“ vzestupy…
Dick se toho hrozil, ač byl odhodlán zhola neodejeti; avšak
nechtěl svému příteli příliš odmlouvati. Ba, přiznejme se, že si dal,
sám dobře toho nechápaje, poslati ve vší tichosti z Edinburku něco
vhodného šatstva a své nejlepší lovecké ručnice.
Jednou uznav, že člověk s nestoudným štěstím může míti čáku na
zdar proti tisíci, tvářil se, jako by se podvoloval přáním.
doktorovým; leč aby protáhl odjezd, vytasil se s celou řadou
všelijakých vytáček. Rozpovídal se o užitečnosti výpravy a její
včasnosti… Je-li v pravdě potřebí, aby byly nilské prameny
objeveny?… Prospěje-li ten podnik skutečně blahu člověčenstva?…
Vše-li se uváží, zda budou afričtí národové šťastnější, dostane-li se
jim vzdělanosti? Ví-li se mimo to s jistotou, není-li vzdělanost spíše
v Africe než v Evropě? … Možná…A nelze-li předkem ještě
počkati?… Přechod přes Afriku bude někdy dojista vykonán, a to
způsobem méně odvážným… Za měsíc, za půl roku, do roka,
přibude bezpochyby některý badatel…
Tyto výklady setkaly se s účinkem přímo opačným ke svému
účelu, a doktor chvěl se netrpělivostí.
„Což chceš, nešťastný Dicku, což chceš, ošemetný příteli, aby si
jiný dobyl této slávy? Což mám zapřít svou minulost? couvnout
před překážkami, které nestojí za řeč? odvděčit se zbabělými
rozvahami za to, co pro mne učinila i vláda anglická, i královská
společnost londýnská?“
„Ale“ namítl Kennedy, jenž v řeči často užíval této spojky.
„Ale“ přejal mu slovo doktor, „což nevíš, že moje cesta je
zápasem o úspěch s nynějšími výpravami? Což ti není známo, že
noví výzkumcové postupují do středu Afriky?“
„Nicméně…“
„Poslyš mě dobře, Dicku, a pohleď na tuto mapu.“
Dick pohleděl s odevzdaností.
„Jdi proti Nilu,“ vece Fergusson.
28

„Jdu proti němu,“ odpověděl poslušně Skot.
„Postup do Gondokora.“
„Jsem tam.“
A Kennedyovi tanulo na mysli, jak snadná je taková cesta po
mapě.
„Vezmi jeden z hrotů tohoto kompasu,“ mluvil doktor dále
a přilož jej k tomuto městu, za něž se stěží dostali i nejsmělejší.
„Je přiložen.“
„A nyní vyhledej na pobřeží ostrov Zanzibar na 6. stupni jižní
šířky.“
„Mám jej.“
„Postup nyní podle toho rovnoběžníku do Kaze.“
„Stalo se.“
„Ber se vzhůru po 33. stupni délky až k cípu jezera Ukereve na
místo, kde stanul poručík Speke.“
„Nuže! víš-li, čeho lze se právem domýšleti ze zpráv daných
pobřežními kmeny?“
„O tom nemám ani potuchy.“
„Že toto jezero, jehož dolejší konec jest na 2° 30' šířky, vztahuje se
asi rovněž o dva a půl stupně nad rovník.“
„Opravdu?“
„Z tohoto půlnočního konce pak výtéká řeka, která splývá
nezbytně s Nilem, ač není-li to Nil sám.“
„Divná věc.“
„Nyní přilož druhý hrot kompasu k tomuto konci jezera
Ukereve.“
„Stalo se, příteli Fergussone.“
„Kolik počítáš stupňů mezi těma dvěma hroty?“
„Sotva dva.“
„A víš-li pak, co to činí, Dicku?“
„Ani za mák.“
„To činí ledva sto devadesát pět kilometrů, to jest nic“
„Skoro nic, Samuele.“
„Víš-li pak, co se děje touto dobou?“
„Nevím, jako že jsem živ!“

29

„Jdu proti němu,“ odpověděl Skot.

„Nuže, poslyš! Zeměpisná společnost považovala veledůležitým
výzkum tohoto jezera zahlédnutého Spekem. Pod ochranou její
spolčil se poručík, nyní setník Speke se setníkem Grantem od
indického vojska; postavili se v čelo četné a hojně opatřené výpravě;
jich úkolem jest pustiti se po jezeře a postoupiti až do Gondokora;
dostalo se jim přes pět tisíc liber podpory, a kapský guvernér přidal
jim na výpomoc hottentotské vojáky; vytrhli ze Zanzibara na
sklonku října 1860. Zatím dostal se Angličan John Petherick, konsul

30

jejího Veličenstva v Chartumě, od Foreign-officeu15 asi sedm set
liber; má v Chartumě vystrojiti parník, opatřiti jej dostatečnými
zásobami a odplouti do Gondokara; tam vyčká karavany setníka
Spekea a bude s to, aby ji zásobil.“
„Dobře smyšleno,“ ozval se Kennedy.
„Z toho vidíš jasně, že je nakvap, ač chceme-li se státi účastnými
těchto výzkumných prací. A to není vše; zatím co se postupuje
jistým krokem k objevu pramenů nilských, berou se jiní cestovatelé
směle do srdce Afriky.“
„Pěšky?“ otázal se Kennedy.
„Pěšky,“ odvětil doktor nevšímaje si této poznámky. „Doktor
Krapf zamýšlí proniknuti na západ řekou Džubou, vlévající se do
moře pod rovníkem. Baron z Deckenů vyšel z Mombasa, ohledal
hory Kenii a Kilimandžaro a jest na pochodě do středu.“
„Pořád pěšky?“
„Pořád pěšky nebo na hřbetě mezků.“
„To jest mi docela jednostejno,“ odtušil Kennedy.
„Konečně,“ vykládal dále doktor, „chystá pan z Heuglinů,
rakouský místokonsul v Chartumě, výpravu velice důležitou, jejímž
předním účelem jest vyhledati cestovatele Vogela, jenž byl roku
vyslán do Sudanu, aby se súčastnil prací doktora Bartha. Roku 1856
opustil Bornu, umíniv si prozkoumati tu neznámou zemi, která se
prostírá mezi jezerem Čadským a Darfurem. Od té doby pak již se
neobjevil. Listy došlé v červnu 1860 do Alexandrie oznamují, že byl
zavražděn z rozkazu krále vadajského; leč jiné listy, zaslané
doktorem Hartmannem otci cestovatelovu, praví podle vyprávek
fulbského domorodce z Bornu, že jest Vogel pouze jako zajatec
vězněn ve Vaře; pročež není ještě zmařena všecka naděje. Sestoupil
se výbor za předsednictví panujícího vévody sasko-koburskogothského; můj přítel Petermann jest jeho tajemníkem; národní
sbírkou sešel se náklad na výpravu, k níž přidružili se četní učenci;
pan z Heuglinu vydal se z Massauy v měsíci červnu, a pátraje po
stopách Vogelových má zároveň prozkoumati všecku zemi,
rozprostírající se mezi Nilem a Čadem, to jest má spojiti podniky

15 Ministerstvo zahraničných věcí.

31

setníka Spekea s podniky doktora Bartha. A pak bude vykonán
přechod od východu na západ.16“
„Aj!“ ozval se Skot, „když se to všecko daří tak dobře, co budeme
dělat tam dole?“
Doktor Fergusson neodpověděv, pokrčil jenom rameny.

16 Po odjezdu doktora Fergussona vešlo ve známost, že pan z Heuglinů pro jakési

neshody dal se jinou cestou, než která byla vytčena výpravě, jejíž velení svěřeno
panu Munzigerovi.

32

VI.
Nevšední sluha. – Vidí souputníky Jupiterovy. – Dick a Joe se potýkají. –
Pochybnost a víra. – Vážení. – Joe Wellington. – Dostane půlkorunu.
Doktor Fergusson měl sluhu; odpovídal horlivě na jméno Joe (čti:
Džó); výtečná povaha: lnul k svému pánovi naprostou důvěrou
a neskonalou oddaností, ba předstihoval jeho rozkazy, udělované
vždy slovy jasně srozumitelnými; byl věrný jako pes, nikdy bručivý,
nýbrž věčně v dobré míře; kdyby byl naschvál býval udělán, nebyl
by se lépe zvedl. Fergusson bezpečil se naň úplně v podrobnostech
svého života a s dobrou se potazoval. – Vzácný a poctivý Joe! sluha,
jenž poroučí váš oběd, a jehož chuť srovnává se navlas s vaší; jenž
skládá váš kufr, nezapomínaje ani na punčochy, ani na košile, jenž
má vaše klíče a zná vaše tajemstva a nenadužívá jich!
Ale jakým mužem byl doktor tomuto hodnému Joovi! s jakou
úctou a s jakou důvěrou poslouchal jeho výroky! Když Fergusson
promluvil, jen blázen byl by mu odporoval. Vše, co myslil, bylo
správné; vše, co řekl, rozumné; vše, co rozkázal, vykonatelné; vše, co
podnikl, možné; vše, co provedl, podivuhodné. Kdybyste byli Joa
rozsekali na kusy, což by se vám bylo bezpochyby zprotivilo, nebyl
by změnil svého mínění o svém pánovi.
A proto, když v doktorovi uzrál úmysl přeletěti Afriku, byl Joovi
hotovou událostí; překážek už nebylo; jakmile si doktor Fergusson
předsevzal, že odjede, nebylo pochybnosti, že také dojede – se svým
věrným služebníkem, neboť hodný ten hoch věděl dobře, že se
súčastní cesty, ačkoli se nikdy o tom nezmínil.
Mimo to měl za cesty prokazovati nejplatnější služby svým
bystrovtipem a podivuhodnou hbitostí. Kdyby bylo třeba bývalo
ustanoviti professora tělocviku opicím Zoological Gardenu17, které
jsou však velice schytralé, byl by Joe zajisté dostal to místo. Skákati,
lézti, lítati, prováděti tisíceré nemožné kousky bylo mu hříčkou.
Byl-li Fergusson hlavou a Kennedy paží, byl Joe rukou. Byl již
provázel pána na několika cestách a nabyl jakéhosi vědeckého
nátěru, zbarveného jeho způsobem; avšak honosil se zvláště klidnou
17 Zoologická zahrada.

33

filosofií, pros omilým optimismem; pokládal vše za snadné, logické,
přirozené, a proto necítil potřeby naříkati nebo láti.
Mimo jiné vlastnosti byl obdařen úžasnou bystro
a dalekozrakostí; vynikal jako Moestlin, Keplerův professor, tou
neobyčejnou schopností, že rozeznal neozbrojeným okem
souputníky Jupiterovy a napočetl v souhvězdí Plejad čtrnáct hvězd,
z nichž poslední jsou deváté velikosti. Nepyšnil se tím nikterak,
alebrž pozdravoval vás velmi zdvořile – a v čas potřeby dovedl
dobře užívati očí. – Pročež vzhledem k důvěře, kterou Joe
osvědčoval doktorovi, nebudiž s podivenou, že se mezi Kennedyem
a důstojným sluhou rozpřádaly ustavičné hádky, ostatně ve vší
slušnosti.
Jeden pochyboval, druhý věřil; jeden projevoval prozíravou
opatrnost, druhý slepou důvěru; doktor ocitoval se mezi
pochybností a vírou; nemohu nepodotknouti, že nedbal ani té ani
oné.
„Nu! pane Kennedy?“ říkal Joe.
„Nu! milý hochu?“
„Rozhodná chvíle nadchází. Zdá se, že se vydáme do měsíce.“
„Míníš: do Měsíčné země, což není zhola tak daleko; ale buď bez
starosti, je to rovněž nebezpečno.“
„Nebezpečno? s mužem, jako je doktor Fergusson?“
„Nerad bych tě vyvedl z tvých přeludů, milý Joe; ale pravím ti
upřímně: co tu podniká, jest učiněné šílenství. Neodjede.“
„Že neodjede? Což jste neviděl jeho balon v dílně pánů Mittchellů
v Boroughu?18“
„Ani mi nepřipadne, abych se šel podívat.“
„Tím přicházíte o krásné divadlo! Jak pěkná věc! jak hezká číše!
jak rozkošná loďka! Jak dobře bude nám v ní!“
„Hodláš tedy do opravdy provázet svého pána?“
„Já,“ odtušil Dick přesvědčivě, „já s ním půjdu, kam se mu
zachce! To by tak ještě scházelo! abych jej pustil samotna, když jsme
spolu projeli svět. A kdo by ho podporoval, když by byl unaven?
kdo by mu podal silnou ruku, aby přeskočil propast? kdo by oň
pečoval, kdyby se roznemohl? Ne, pane Dicku, Joe bude vždy na
18 Jižní předměstí londýnské.

34

svém místě po boku doktora… co dím?… kolem doktora
Fergussona.“
„Jsi řádný hoch.“
„Ostatně vy půjdete s námi,“ řekl Joe.
„Zajisté!“ odvětil Kennedy; „to jest, doprovodím vás, abych
Samuelovi bránil do poslední chvíle, dopustiti se podobného
bláznovství! Ba půjdu s ním až do Zanzibara, aby ještě tam ruka
přítelova překazila jeho nesmyslný záměr.“
„Nepřekazíte pranic, pane Kennedy, s odpuštěním řečeno. Můj
pán není žádné třeštidlo; rozvažuje dlouho, co chce podniknouti,
a ustanoví-li se na něčem, ani ďábel ho od toho neodvrátí.“
„To uvidíme!“
„Netěšte se touto nadějí. Kromě toho je důležito, abyste šel
s námi. Pro lovce, jako jste vy, jest Afrika krajem divův. A proto,
buď jak buď, nebudete nikterak litovat, že jste se vydal na cestu.“
„Ne, dojista nebudu litovat, zvláště ukáže-li se konečně jeho
tvrdohlavost.“
„Á, tu mi připadá,“ vzpomněl si Joe: „víte-li pak, že je dnes
vážení?“
„Jakže, vážení?“
„Ovšem, můj pán, vy a já zvážíme se všichni tři.“
„Jako závodní jezdci!“
„Jako závodní jezdci. Ale upokojte se, nebude potřebí, abyste
zhubeněl, jste-li příliš těžký. Budete připuštěn tak, jak jste.“
„Nedám se věru zvážit,“ pravil Skot pevně.
„Ale, pane, zdá se, že je toho potřebí pro jeho stroj.“
„Však se jeho stroj obejde bez mé váhy.“
„Možná! Ale což kdybychom pro schodek v přesných výpočtech
nebyli s to, abychom vystoupili?“
„Aj, na mou věru, ničeho jiného si nepřeji!“
„Poslyšte, pane Kennedy: můj pán přijde hned pro nás.“
„Nepůjdu.“
„Snad mu nezpůsobíte tu bolest?“
„Způsobím.“
„Dobrá!“ zasmál se Joe, „mluvíte tak, poněvadž ho tu není; ale
když vám řekne tváří v tvář: ‚Dicku (s odpuštěním řečeno), Dicku,
třeba mi znát navlas tvou váhu,‘ pak půjdete, za to vám ručím.“
35

„Nepůjdu.“
V tom vrátil se doktor do své pracovny, kde se vedla tato
rozmluva; podíval se na Kennedye, jemuž nebylo hrubě volno.
„Dicku,“ pravil doktor, „pojď s Joem; třeba mi vědět, kolik
obadva vážíte.“
„Ale…“
„Můžeš nechat klobouk na hlavě. Pojď.“
A Kennedy šel.
Odebrali se všichni tři do dílny pánů Mittchelů, kde byly
připraveny váhy římskými nazvané. Bylo skutečně potřebí, aby
doktor znal tíži svých soudruhův a zřídil podle ní rovnováhu svého
balonu. Vyzval Dicka, aby vystoupil na plošinu vah; Skot nevzpíraje
se prohodil polohlasně:
„Vždyť je dobře! vždyť je dobře! to nezavazuje k ničemu.“
„Sto padesát tři libry,“ pravil doktor zaznamenávaje si tento
počet do zápisníku.
„Což jsem příliš těžký?“
„O ne, pane Kennedy,“ odvětil Joe; „ostatně jsem já lehký, tím se
věc vyrovná.“
To praviv vstoupil Joe s nadšením na místo lovcovo; jsa všecek
rozohněn byl by váhy málem zvrhl; postavil se jako Wellington, jenž
se opičí po Achillovi u vchodu do Hyde-Parku, a vypadal znamenitě
i bez štítu.
„Sto dvacet liber,“ zapsal si doktor.
„He! he!“ zvolal Joe se spokojeným úsměvem.
Proč se usmíval? Nebyl by to mohl nikdy říci.
„Teď je na mně,“ vece Fergusson.
I zapsal sto třicet pět liber na svůj vlastní vrub.
„My tři,“ pravil, „nevážíme více, nežli čtyři sta liber.“
„Ale, pane,“ ozval se Joe, „kdyby toho bylo potřebí pro vaši
výpravu, nejedl bych, abych se spadl o nějakých dvacet liber.“
„Toť zbytečno, hochu,“ odpověděl doktor; „jez po chuti, a tu máš
půlkorunu19 a opatři si za ni přítěž, jaké se ti zachce.“

19 Anglický stříbrňák v ceně asi 3 našich korun.

36

VII.
Geometrické podrobnosti. – Výpočet obsahu balonu. – Dvojitý balon. –
Obal. – Loďka. – Tajemný přístroj. – Potraviny. – Dodatečná příprava.
Doktor Fergusson byl se již dlouho zabýval podrobnostmi své
výpravy. Lze si představiti, že balon, toto podivuhodné plavidlo
určené k jeho dopravě vzduchem, byl předmětem jeho neustálého
přemýšlení.
Nechtě dáti balonu rozměry příliš veliké, ustanovil se předkem
na tom, že jej nadme vodíkem, který jest čtrnáckrát a půl lehčí
vzduchu. Výroba tohoto plynu je snadná, a na vzduchoplaveckých
výpravách dodělal se nejlepších úspěchů.
Doktor poznal výpočty velice přesnými, že vzhledem k věcem
k jeho cestě a pro jeho přístroj nezbytně potřebným musí vzíti
s sebou váhu čtyř tisíc liber; pročež bylo vyzkoumati, jaká vzestupná
síla jest s to, aby unesla tuto váhu, a jaký tudíž jest obsah její.
Váha čtyř tisíc liber rovná se čtyřicítičtyřem tisícům osmi stům
čtyřicítisedmi krychlovým stopám20 vytlačeného vzduchu, čili jinými
slovy: čtyřicetčtyři tisíce osm set čtyřicetsedm krychlových stop
vzduchu váží asi čtyři tisíce liber.
Dá-li se balonu tento obsah čtyřicetičtyř tisíc osmi set čtyřiceti
sedmi krychlových stop a naplní-li se na místě vzduchu vodíkem,
který jsa čtrnáctkrát a půl lehčí, váží toliko dvě stě sedmdesátšest
liber, jeví se nesrovnalost v rovnováze, to jest rozdíl asi tří tisíc
sedmi set osmdesáti liber. V tomto rozdílu pak mezi vahou plynu
obsaženého v baloně a mezi vahou vzduchu jej objímajícího záleží
vzestupná síla balonu.
Avšak kdyby se do balonu vpustilo čtyřicetčtyři tisíce osm set
čtyřicetsedm krychlových stop dotčeného plynu, byl by zcela
naplněn; leč to nesmí býti, neboť čím více stoupá balon do méně
hustých vrstev vzduchových, tím více roztahuje se plyn v něm
uzavřený a protrhl by se za nedlouho obal. Pročež naplňují se
balony obyčejně jenom do dvou třetin.

20 1661 krychlových metrů.

37

Doktor pak prohlédaje k jistému zámyslu jedině jemu známému,
odhodlal se naplniti svůj balon jen zpola, a poněvadž musil vzíti
s sebou čtyřicetčtyři tisíce osm set čtyřicet sedm krychlových stop
vodíku, dáti balonu obsah téměř dvojnásobný.
Sestrojil jej do protáhlého tvaru, o němž se ví, že jest
nejvýhodnější; vodorovný průměr činil padesát stop a kolmý
průměr sedmdesátpět21; nabyl takto kulovitého tělesa, jehož obsah
páčil se rovným číslem na devadesát tisíc krychlových stop.
Kdyby doktor Fergusson byl mohl použíti dvou balonů, bylo by
mu přibylo čáky na zdar; lzeť vskutku, praskne-li jeden v povětří,
udržeti se druhým, vyhodí-li se přítěž. Ale říditi dva balony jest věc
velice nesnadná, když jde o to, aby se jim zachovala rovná síla
vzestupná.
Dlouho rozvažovav sloučil Fergusson důmyslnou úpravou
výhody dvou balonův a vyhnul se jich potížím; sestrojili dva
nestejné veliké a vstrčil jeden do druhého. Jeho vnější balon, jemuž
ponechal rozměry svrchu vytčené, zavíral v sobě menší ballon téhož
tvaru, který měl pouze čtyřicetpět stop ve vodorovném a šedesát
osm stop v kolmém průměru. Obsah tohoto vniterního balonu páčil
se tudíž jenom na šedesátsedm tisíc krychlových stop; měl plovati
v plynu jej obklopujícím; z balonu do balonu šla záklopka, mohouc
je v čas potřeby uvésti navzájem ve spojení.
Tato úprava měla do sebe tu výhodu, kdyby pro sestup bylo
třeba vypustiti plyn, že by se nejprve vypustil plyn z velkého
balonu; kdyby pak se musil vyprázdniti načisto, zůstal by malý
neporušen; po té bylo by lze odstraniti vnější obal jako nepohodlné
břímě a osamotnělý druhý balon nebyl by větru hříčkou, jakou
bývají balony napolo splasklé.
Ba ještě více: kdyby vnější balon stihla nehoda, kdyby se protrhl,
mohl býti druhý zachráněn.
Dva balony byly zhotoveny z lyonské křižované dykyty
napuštěné gutaperčou. Tato klovatina vyniká úplnou neprodyšností

21 Tento rozměr není nijak neobyčejný: sestrojilť roku 1784 Montgolfier v Lyoně

balon, jenž obsahoval 340.000 krychlových stop čili 20.000 krychlových metrův a
unesl váhu 20 tun neb asi 20.000 kilogramů.

38

a vzdoruje naprosto kyselinám a plynům. Dykyta byla dvojitě
složena na vrchním polu koule, kde jest napětí největší.

Dne 16. února spustil „Resolute“ kotvu před Greenwichem.

V tomto obalu mohl se plyn udržeti po dobu neobmezenou. Vážil
půl libry na devět čtverečných stop. Ježto pak povrch vnějšího
balonu měřil asi jedenáct tisíc šest set čtverečných stop, vážil obal
jeho šest set padesát liber. Obal druhého balonu, jehož povrch měřil
devět tisíc dvě stě čtverečných stop, vážil toliko pět set deset liber:
úhrnem tedy jedenáct set šedesát liber.
39

Síť, která měla držeti loďku, byla spletena z provazů z konopí
nadmíru pevného; dvěma záklopkám věnována péče co
nejbedlivější, jako by se věnovala kormidlu lodnímu.
Loďka tvaru okrouhlého, mající v průměru patnácte stop, byla
upletena z vrbového proutí, sesíleného lehkým železným postrojem,
a vnitř opatřena zpruhami k tomu určenými, aby oslabovaly nárazy.
Její váha a váha sítě nepřevyšovala dvě stě osmdesát liber.
Mimo to dal si doktor udělati čtyři schránky z železného plechu
ztlouští dvou čárek; byly mezi sebou spojeny rourami kohoutky
opatřenými; k tomu přidal hadici v průměru asi dvou palců, která
končila dvěma rovnými rameny nestejně dlouhými, z nichžto větší
měřilo dvacetpět a kratší pouze patnácte stop.
Plechové schránky umístěny v loďce tím způsobem, že zabíraly
prostor co nejmenší; hadice, která měla se přidělati až později,
zabalena o sobě, jakož i velmi silný elektrický sloup Bunsenův.
Tento přístroj byl sestaven tak důmyslně, že nevážil více než sedm
set liber spolu s dvacítipěti gallony22 vody obsažené ve zvláštní
schránce.
Nástroje na cestu určené záležely ve dvou teploměrech, dvou
tlakoměrech, dvou bussolách, sextantu, dvou časoměrech, umělém
obzorníku a výškoměru k zachycování předmětů vzdálených
a nepřístupných. – Hvězdárna
greenwichská
propůjčila
se
k službám doktorovi, jenž ostatně nehodlal konati fysická
pozorování; chtěl jedině stanoviti svůj směr a označovati polohu
hlavních řek, hor a měst.
Opatřil se třemi železnými kotvami dobře vyzkoušenými
a řebříkem z lehkého, pevného hedvábu zdélí asi padesáti stop.
Rovněž vypočetl zevrubně váhu svých potravin; skládaly se
z čaje, kávy, sucharů, z nasoleného masa a pemmikanu, přípravku,
jenž maje nepatrný objem, chová v sobě mnoho výživných látek.
Mimo dostatečnou zásobu kořalky dal si zhotoviti dvě schránky na
vodu, do nichž se vešlo po dvacítidvou gallonech.
Požívání těchto různých potravin mělo ponenáhlu zmenšovati
břímě nesené balonem. Neboť sluší podotknouti, že rovnováha
balonu ve vzduchu je nadmíru citliva.
22 Gallon rovná se asi 41/2 litru.

40

Úbytek váhy téměř nepatrný mívá v zápětí pošinutí velice
značné.
Doktor nezapomněl ani na stan, jenž měl zastírati část loďky, ani
na pokryvky, které byly jediným cestovním ložem, ani na lovcovy
ručnice, ani na zásobu prachu a kulí.
Stůjž zde přehledný soubor jeho rozličných výpočtů.
Fergusson...................................................................135 liber
Kennedy.....................................................................153 „
Joe................................................................................120 „
váha prvního balonu................................................650 „
váha druhého balonu...............................................510 „
loďka a síť..................................................................280 „
kotvy, nástroje, }
ručnice, pokryvky, }
stan, všeliké náčiní, }................................................190 „
maso, pemmikan, }
suchary, čaj, }
káva, kořalka, }.........................................................386 „
voda............................................................................400 „
přístroj........................................................................700 „
váha vodíku..............................................................276 „
přítěž..........................................................................200 „
Úhrnem.................................................................. 4000 liber.
To byl rozpočet čtyř tisíc liber, které doktor Fergusson hodlal
vzíti s sebou; přibral toliko dvě stě liber přítěže „jenom pro
nepředvídané případy“, jak říkal, neboť doufal bezpečně vzhledem
k svému přístroji, že mu jí užiti nebude.

41

VIII.
Důležitost Joova. – Velitel Resolutu. – Zbrojnice Kennedyova. – Uložení
ballonu. – Hostina na rozloučenou. – Odjezd dne 21. února. – Vědecké
výklady
doktorovy. – Duveyrier,
Livingstone. – Podrobnosti
cesty
vzduchem. – Kennedy umlčen.
Kolem 10. února chýlily se přípravy ke konci, balony, uzavřené
jeden ve druhém byly zúplna hotovy; podstoupily silný tlak
vzduchu na jich boky hnaného; tato zkouška podala dobrý pojem
o jich pevnosti a dosvědčila péči věnovanou jich sestrojení.
Joe byl všecek rozradostněn, chodil neustále z Greek streetu do
dílen pánů Mittchellů, maje pořád co činiti, pořád co hovořiti,
vykládaje rád podrobnosti o věci lidem, kteříž o ně nestáli, a jsa
nade vše hrd tím, že bude provázeti svého pána. Ba domnívám se,
že hodný ten hoch vydělal si několik půlkorun, ukazuje ballon,
vysvětluje myšlenky a záměry doktorovy a ukazuje tohoto
pootevřeným oknem, anebo, když šel po ulici; netřeba mu to
pokládati za zlé; měl věru právo těžiti poněkud z obdivu
a zvědavosti svých vrstevníků.
Dne 16. února spustil Resolute kotvu před Greenwichem. Byla to
šroubová loď o nosnosti osmi set tun, dobrý plavec, která vykonala
úkol opatřiti zásobami poslední výpravu sira Jamesa Rossa
v polárních končinách. Velitel Pennet považován za roztomilého
muže; zajímal se velice o cestu doktorovu, jehož vážil si již ode
dávna. Tento Pennet byl spíše učencem nežli vojákem; to však
nevadilo, aby neměl na lodi čtyři karonady23, které nikdy nikomu
neublížily jsouce jen k tomu, aby tropily hřmot na světě
nejpokojnější.
Podlubí Resolutu bylo upraveno k uložení balonu; byl tam
dopraven s největší opatrností dne 18. února a složen na dně lodi
tak, aby se předešlo všeliké nehodě; loďka a její příslušenství, kotvy,
provazy, potraviny, schránky na vodu, které se měly naplnit i po
příjezdu, vše spořádáno pod dohledem Fergussonovým.

23 Dělo s krátkou hlavní.

42

Na výrobu vodíku uloděno deset tun kyseliny sírové a deset tun
starého železa. Toto množství bylo více než dostatečné, ale bylo
třeba vyvarovati se možných ztrát. Přístroj, určený k vyvozování
vodíku a sestávající asi z třicíti sudů, složen v nádni.
Tyto rozličné přípravy skončily se dne 18. února večer. Dvě
kajuty pohodlně zařízené očekávaly doktora Fergussona a jeho
přítele Kennedye. Ačkoli se Skot ustavičně zaklínal, že neodjede,
odebral se přece na loď s hotovým loveckým arsenálem, dvěma
dvojhlavňovými zadovkami a osvědčenou karabinou z továrny
Purdeye, Moorea a Dicksona v Edinburce; s podobnou zbraní byl
lovec s to, vehnati ze vzdálenosti dvou tisíc kroků kulku kamzíkovi
do oka; k tomu družily se dva šestihlavňové Coltovy revolvery pro
nepředvídané potřeby; jeho prachovka, jeho nábojnice, olovo
a kulky nepřevyšovaly váhu doktorem ustanovenou.
Tři cestující přibyli na loď dne 19. února; byli uvítáni s velkým
vyznamenáním kapitánem a jeho důstojníky; doktor byl stále dosti
chladný, jsa jedině zaujat svou výpravou, Dick rozechvěn, ač to tajil,
Joe pak plesal zapřádaje kratochvilné hovory; stal se hned miláčkem
v poddůstojnickém oddělení, kde mu bylo vykázáno lože.
Dne 20. vystrojena královskou společností zeměpisnou
Fergussonovi a Kennedyovi hostina na rozloučenou, Velitel Pennet
a jeho důstojníci súčastnili se hodů, jež se honosily velkou živostí
a četnými lichotivými projevy; neskrbleno ani přípitky na dlouhý
věk a zdraví stolovníků. Sir Francis M… předsedal s tajeným
pohnutím, avšak velmi důstojně.
K nemalému zmatku Dicka Kennedye dostalo se mu valného
podílu v bakchických blahopřáních. Když se připilo „neohroženému
Fergussonovi, slávě Anglie“, musilo se připíti „neméně srdnatému
Kennedyovi, odvážnému jeho soudruhu“.
Dick silně se zarděl, což pokládáno za skromnost: potlesk se
zdvojnásobil. Dick začervenal se ještě více.
Při zákuscích došla zpráva od královny; vzdávala poklony
dvěma cestovatelům vyslovujíc přání, aby se podnik zdařil.
Což zavdalo podnět k novým přípitkům na zdraví „jejího
milostivého Veličenstva“.
O půlnoci rozešli se hodovníci po dojemném rozloučení
a srdečném stisknutí rukou.
43

Čluny Resolutu čekaly u westminsterského mostu; velitel
vstoupil do nich ve společnosti svých cestujících a důstojníků,
a rychlý proud Temže unášel je ke Greenwichi.
V jednu hodinu spal kdekdo na lodi.
Nazejtří dne 21. února ve tři hodiny ráno pece hučely; v pět
hodin vytažena kotva, a účinkem své vrtule ujížděl Resolute k ústí
Temže.
Netřeba snad ani podotýkati, že hovory na lodi otáčely se jedině
okolo výpravy doktora Fergussona. Kdo jej viděl a slyšel, každému
mimo Skota vnukl za nedlouho takovou důvěru, že nikdo
nepochyboval o zdaru jeho podniku.
Za dlouhých prázdných hodin plavby konal doktor opravdové
přednášky zeměpisné v kroužku důstojnickém. Tito mladí mužové
zajímali se vášnivě o objevy učiněné v Africe za posledních čtyřicet
let; vyprávěl jim o výzkumech Barthových, Burtonových,
Spekeových, Grantových; líčil jim tuto tajemnou pevninu,
podrobenou se všech stran vědeckému bádání. Na severu
prozpytoval mladý Duveyrier Saharu a přivedl do Paříže náčelníky
tuarecké. K podnětu francouzské vlády chystalo se dvé výprav,
které přicházejíce od severu a míříce na západ sešly by se
v Timbuktu. Na jihu postupoval neunavný Livingstone neustále
k rovníku a od března 1862 bral se ve společnosti Mackensiově proti
řece Rovumě. Devatenácté století zajisté neuplyne, aby Afrika
nevyjevila ta jemstva skrytá v jejím lůně po šest tisíc let.
Účast posluchačů Fergussonových zvláště se vzmáhala, když jim
líčil zevrubně přípravy na cestu; chtěli opravovati jeho výpočty;
přeli se, a doktor pouštěl se upřímně do rozkladů.
Nejvíce bylo jim s podivenou, že bere s sebou množství potravin
poměrně nepatrné. Jednou zeptal se jeden z důstojníků doktora na
tu věc.
„To-li vás překvapuje?“ odpověděl Fergusson.
„Zajisté.“
„Jak dlouho domníváte se, že potrvá moje cesta? Celé měsíce?
Toť velký omyl; kdyby se protáhla, bylo by veta po nás, nedospěli
bychom k cíli. Vězte, že ze Zanzibara na pobřeží senegalské není
více nežli pět tisíc šest set, anebo dejme tomu, pět tisíc osm set
kilometrů. Kdyby se za dvanáct hodin urazilo as osm set třicet
44

kilometrů, což se nerovná ani rychlosti našich železnic a plulo se
dnem i nocí, stačilo by sedm dní přeletěti Afriku.“
„Ale tu byste ničeho neviděl; nemohl byste konati zeměpisná
pozorování, ani ohledávati kraj.“
„Mohl,“ odvětil doktor; „jsme-li pánem svého balonu, vzestupujili nebo sestupuji-li po libosti, zastavím se, kdykoliv uznám za dobré,
zvláště, když by nastávalo nebezpečí, že mě uchvátí proudy příliš
prudké.“
„A na ty uhodíte,“ prohodil velitel Pennet; „jsou vichry, kteréž
urazí za hodinu na čtyři sta kilometrů.“
„Tu vidíte,“ odtušil doktor, „při takové rychlosti přeletěla by se
Afrika za dvanáct hodin; v Zanzibaru by člověk vstal a v SaintLouisu by šel spát.“
„Avšak,“ ozval se jeden z důstojníků, „může-li býti balon, unášen
takovou rychlostí?“
„Stalo se to již,“ odpověděl Fergusson.
„A balon odolal?“
„Úplně. Bylo to v čas korunovace Napoleonovy roku 1804.
Větroplavec Garnerin vypustil v Paříži v jedenáct hodin večer balon
s tímto nápisem provedeným zlatým písmeny: ,V Paříži dne 25.
frimairu24 roku XIII. korunovace císaře Napoleona J. Sv. Piem VII.‘
Druhého dne ráno v pět hodin viděli obyvatelé římští týž balon
vznášeti se nad Vatikánem, přeletěti římskou Campagni a spustiti se
do jezera Bracciana. Tak jest, pánové, balon s to, aby obstál při
podobné rychlosti.“
„Balon ano; ale což člověk,“ odvážil se namítnouti Kennedy.
„Člověk také! Neboť balon je pořád nehybný vzhledem ke
vzduchu, který jej obklopuje; on nepostupuje, nýbrž vzduch sám;
kdyby se v loďce rozžehla svíčka, plamen by neplápolal. Kdyby byl
do ballonu Garnerinova vstoupil větroplavec, nebyla by mu ta
rychlost nikterak ublížila. Ostatně nehodlám zkoušeti takovou
rychlost, a budu-li se moci na noc zachytit nějakého stromu nebo
výstupku půdy, neopominu toho. Mimo to povezeme s sebou na

24 Třetí měsíc v někdejším novofrancouzském kalendáři, ode dne 21. listopadu do

20. prosince.

45

dva měsíce potravin, a našemu obratnému lovci nic nebude na
závadu, aby nám opatřil hojnost zvěři, když se zakotvíme na zemi.“
„Ach! pane Kennedy! tam se vám naskytnou mistrovské rány,“
ozval se mladý midshipman, pohlížeje na Skota závistivýma očima.
„Nehledě na to,“ prohodil jiný, „že vaše zábava bude sdružena
s velikou slávou.“
„Pánové,“ odpověděl lovec, „jsem vám velice povděčen… za vaše
poklony… ale nesluší se mi přijímati je…“
„Jakže!“ ozývalo se zevšad, „což neodjedete?“
„Neodjedu.“
„Což nebudete provázet doktora Fergussona?“
„Nejen ho nebudu provázet, ale jsem zde pouze proto, abych ho
v poslední chvíli zadržel.“
Veškery zraky utkvěly na doktorovi.
„Neposlouchejte ho,“ odtušil s obvyklou klidností ve tváři. „Toť
věc, pro kterou neradno se s ním příti; celkem ví velmi dobře, že
odjede.“
„Při sám svatý Patrick!“ zvolal Kennedy, „osvědčuji…“
„Neosvědčuj nic, přítel Dicku; jsi odměřen, zvážen, ty i tvůj
prach, tvé ručnice a tvé kulky, a protož o tom již nemluvme.“
A od tohoto dne až do příjezdu na Zanzibar Dick skutečně
neotevřel úst; nemluvil již o tom ani o čem jiném. Mlčel.

46

IX.
Mys obeplut. – Na předním výstupku. – Professor Joe přednáší
o světopise. – O řízení balonů. – O hledání vzdušných proudů. – Heureka.
Resolute tíhl rychle k mysu Dobré naděje; pohoda vytrvala,
jakkoli moře dmulo se silněji.
Dne 30. března, za dvacetsedm dní po odjezdě z Londýna, bylo
na obzoru rozeznati obrysy Tabulové hory; Kapské město, rozložené
na úpatí amfiteatru z pahorkův, objevilo se skrze námořský
dalekohled, a za nedlouho spustil Resolute kotvu v přístavě. Než
velitel zastavil tam jen proto, aby se zásobil uhlím, na kteroužto
práci vystačil den; nazejtří zamířila loď na jih, aby obeplula polední
výběžek Afriky a vjela do průlivu Mozambického.
Joe nekonal první cestu po moři, pročež netrvalo dlouho,
a zdomácněl na lodi. Kde kdo mu by nakloněn pro jeho upřímnost
a dobrou míru. Proslulost jeho pána odrážela se valnou měrou i na
něj. Poslouchali ho jako věštce, i nemýlil se více než kterýkoli jiný.
Zatím pak, co doktor popisoval a vykládal v kroužku
důstojnickém, trůnil Joe na předním výstupku a spřádal historii
svým způsobem, což ostatně dělali největší dějepisci všech dob.
Přirozenou měrou byla na přetřesu pověstná cesta. Joa stálo
mnoho práce, nežli vštípil zpurným duchům přesvědčení
o podniku, leč jakmile plavci uvěřili, nezdálo se nic nemožným jich
obrazivosti roznícené vyprávkou Joovou. – Omámivý vypravovatel
namlouval svým posluchačům, že po této cestě dojde ještě na jiné.
Byl to jen začátek dlouhé řady nadlidských podniků.
„Hleďte, přátelé, když člověk okusí tento druh pohybu, nemůže
se již obejít bez něho; na své příští výpravě pak nepůjdeme stranou,
nýbrž půjdeme přímo před sebe a budeme pořád stoupat.“
„Aj! tu se dostanete na měsíc,“ prohodil užaslý posluchač.
„Na měsíc!“ odvětil rychle Joe; „ne, na mou věru, to je příliš
všední! kde kdo chodí na měsíc. Mimo to není tam vody a člověk je
nucen vzít jí s sebou velké zásoby a také vzduch v lahvích, aby bylo
co dýchat.“

47

I smáli se, leč mu věřili.

„Dobrá! je-li pak tam gin?“25 ozval se plavec, jenž byl náramným
milovníkem tohoto nápoje.
„Ještě ne, milý brachu. Ne, s měsícem není nic; ale budeme se
procházet po těch hezkých hvězdách, po těch rozkošných
oběžnicích, o kterých mi pán tolikrát vyprávěl. Tak se nejprve
podíváme na Saturna…“
„Je-li to ten, co má prsten?“ otázal se stanovištník.
„Ano! snubní prsten. Jenom že se neví, kam se poděla jeho žena!“
25 Čti: Džin — borovička.

48

„Jakže! vy půjdete až tak vysoko?“ pravil zaražený plavčík. „Což
je váš pán ďábel?“
„Ďábel? Na to je příliš dobrý!“
„A po Saturnovi?“ zeptal se jeden z nejzvědavějších
v posluchačstvu.
„Po Saturnovi? No, zavítáme návštěvou na Jupitera; to je vám
taková směšná země, kde má den jenom devět hodin a půl, což je
vhod lenochům, a kde roky na příklad trvají dvanáct let, což je
prospěšno lidem, kterým zbývá už jen šest měsíců života. Tím se jich
jsoucnost trochu prodlouží!“
„Dvanáct let?“ divil se plavčík.
„Ano, hochu; v tom kraji by tebe matka ještě kojila, a onen
staroch tam dole, jemuž jde na padesátku, byl by půlpátaletým
klučíkem.“
„To není víře podobno!“ zvolal přední výstupek jako jedním
hlasem.
„Holá pravda,“ odvětil Joe ubezpečile. „Ale co chcete? Když
člověk pořád živoří na tomto světě, nenaučí se ničemu, zůstane
nevědomým jako morče. Zajděte si na Jupitera a uvidíte! Na příklad
je tam nahoře třeba stejnokroje, neboť jsou souputníci, na nichž není
volno!“
I smáli se, leč napolo mu věřili; i vyprávěl jim o Neptunovi, kde
jsou námořníci vítáni, a o Marsovi, kde si vojáci vykračují po
chodníku, což je na konec obtížné. Merkur pak je špatným světem,
nic než zloději a kupci sobě navzájem tak podobní, že jest těžko od
sebe je rozeznat. A posléze podal jim o Venuši obraz v pravdě
úchvatný.
„A až se vrátíme z té výpravy,“ dokládal roztomilý vypravovatel,
„budeme vyznamenáni jižním křížem, který září tam nahoře
v knoflíkové dírce dobrého Pánaboha.“
„A půjdete si ho zasloužit!“ pravili plavci.
Takhle uplývaly veselými hovory dlouhé večery na předním
výstupku. A zatím braly se poučné rozmluvy doktorovy svým
během.…
Jednou mluvilo se o řízení balonův, a Fergusson byl požádán,
aby pronesl svůj soud v této věci.
49

„Nevěřím“ pravil, „že se podaří říditi ballony. Znám všecky
soustavy, s nimiž se dály pokusy, nebo které byly navrženy; ani
jedna nedodělala se zdaru, ani jednu nebylo lze uvésti ve skutek.
Chápete zajisté, že jsem se zabýval touto věcí, na níž mi tolik sešlo;
než nebyl jsem s to, abych ji rozřešil prostředky, jichž poskytují
nynější mechanické vědomosti. Bylo by třeba vynalézti motor mimo
obyčej mohutný a nad možnost lehký. A přece nebude lze odolati
proudům poněkud silnějším! Ostatně čelily až posud veškery
pokusy spíše k řízení loďky než balonu. To je chyba.“
„Nicméně“ ozvala se námitka, „jest velká souvislost mezi
vzducholodí a vodní lodí, která se řídí po libosti.“
„Nikoliv,“ odpověděl doktor Fergusson, „souvislost ta je
nepatrná, nebo není žádné. Vzduch je neskonale méně hustý nežli
voda, v níž je loď ponořena toliko na polo, kdežto vzducholoď
plyne celá v povětří a trvá v nehybnosti vzhledem k okolnímu
vzduchu.“
„Máme tedy za to, že větroplavba promluvila poslední slovo?“
„Nikterak! Nikterak! Dlužno hledati jinou věc, a nelze-li říditi
balon, jde aspoň o to, aby se udržel v příznivých proudech
vzduchových. Čím výše se stoupá, tím větší nabývají stejnoměrnosti
a mají stálejší směr: nejsouť jim na závadu údolí a hory, prostupující
povrch zeměkoule, a v tom, jak víte, spočívá hlavní příčina změn
větru, a nerovnosti jeho vanu. Jakmile pak budou tato pásma
určena, bude balonu jen zachytiti proudy, jichž bude potřebovati.“
„Aby se však do nich dospělo,“ namítal velitel Pennet, „bude
třeba neustále vystupovati nebo sestupovati. V tom vězí háček, milý
doktore.“
„A proč, milý veliteli?“
„Rozumějme si: to bude obtíží a překážkou toliko dlouhým
cestám a nikoli pouhým povětrným procházkám.“
„A z jaké příčiny, prosím?“
„Poněvadž lze vystoupiti jen s tou podmínkou, že se vyhodí
přítěž, sestoupiti pak lze jen s tou podmínkou, že se vypustí plyn,
a takovou měrou jsou zásoby plynu a přítěže brzy vyčerpány.“
„Milý Pennete, právě jen o to běží a o nic jiného. V tom spočívá
jediná obtíž, kterou dlužno vědě překonati. Nejde o řízení balonů;
50

jde jen o to, aby je bylo možno hnáti shora dolů beze ztráty plynu,
který jest jich silou, jich krví, jich duší, ač lze-li se tak vyjádřiti.“
„Máte pravdu, milý doktore, ale tato obtíž není dosud rozřešena,
tento prostředek není dosud nalezen.“
„Prosím za odpuštění, jest nalezen.“
„Kým?“
„Mnou!“
„Vámi?“
„Chápete zajisté, že bych se jinak nebyl odvážil tohoto přeletu
přes Afriku balonem. Než by uběhly dvacetčtyři hodiny, byl bych
hotov s plynem.“
„Avšak o tom jste se v Anglii nezmínil.“
„Nikoli. Nedbal jsem pouštěti se na veřejnosti do přetřesů. To
jsem pokládal zbytečným. Vykonal jsem potají přípravné zkoušky
a byl jsem spokojen; nebylo mi tudíž třeba někomu se s nimi
svěřovat.“
„Nuže, milý Fergussone, smíme-li se tázati na vaše tajemství?“
„Tu je máte, pánové, a můj prostředek jest prajednoduchý.“
Pozornost posluchačů byla napiata do vyšší míry, a doktor jal se
pokojně vykládati v tato slova:

51

X.
Dřívější pokusy. – Patero schránek doktorových. – Plynová dmuchavka. –
Záhřevník. – Způsob řízení. – Jistý úspěch.
„Často konány pokusy, pánové, vystoupit nebo sestoupit po
libosti beze ztráty balonového plynu nebo přítěže. Francouzský
větroplavec, pan Meunier, chtěl dojíti tohoto účelu tím, že zhustil
vzduch ve vniterním prostoru. Belgičan, pan doktor van Hecke,
vyvinoval křídly a lopatami kolmou sílu, která by byla namnoze
nedostačila. Praktické výsledky, jichž se dospělo těmito různými
prostředky, byly nepatrny.
Pročež ustanovil jsem se na tom, že se chopím věci s jiné stránky.
A předkem zavrhují zúplna přítěž, leč pro potřebu větší síly
vzestupné, která by nastala, kdyby se pokazil můj přístroj, nebo
kdybych byl nucen rázem vystoupiti, abych se vyhnul nenadálé
překážce.
Moje prostředky vzestupné a sestupné záležejí jedině v tom, že
roztahují nebo stahují rozličnou teplotou vzduch uzavřený v baloně.
A tohoto výsledku docházím takto:
Viděli jste, že jsem dal s loďkou naložiti také několik schránek,
o nichž nevíte, nač jsou. Těchto schránek je počtem pět.
První jest asi na dvacetpět gallonů vody, do níž přidám několik
kapek kyseliny sírové, abych rozmnožil její voditelnost, a rozložím ji
silným sloupem Bunsenovým. Voda se skládá, jak víte, ze dvou částí
vodíku a z jedné kyslíku.
Účinkem sloupu vyjde kyslík jeho kladným pólem do druhé
schránky. Třetí schránka, umístěná nad druhou a dvojnásobného
obsahu, pojme vodík přicházející pólem záporným.
Kohoutky, z nichž jeden má otvor ještě jednou tak velký jako
druhý, jsou tyto dvě schránky ve spojení se čtvrtou, která se zove
schránkou směsi. Tam se vskutku směšují tyto dva plyny, vznikající
rozkladem vody. Obsah této schránky směsi jest asi čtyřicet a jedna
krychlová stopa.
Na svršku této schránky jest platinová roura, opatřená
kohoutkem.
52

Pochopili jste již, pánové: přístroj, jejž vám popisuji, je prostě
kyslíková a vodíková dmuchavka, jejížto žár převyšuje žár výhně.
To vyloživ, přistoupím k druhé části přístroje.
Z vnitřku mého balonu, který jest neprodyšný, vycházejí dvě
roury, oddělené od sebe malou mezerou. Jedna začíná ve vrchních
vrstvách vodíkových, druhá ve spodních.
Tyto dvě roury jsou opatřeny v jistých vzdálenostech od sebe
silnými kaučukovými články, pročež mohou se poddávati kolísání
balonu.
Jdou obě dolů až do loďky a vedou do schránky válcovitého
tvaru, která slove žárovkou. Jest na obou koncích uzavřena dvěma
silnými deskami z téhož kovu.
Roura, vyšlá ze spodku balonu, vede do této válcovité skříně
spodní deskou; vniká tam dál a bere pak na sebe podobu šroubovité
hadice, jejíž závitky na sobě složené zaujímají skoro výšku schránky.
Nežli z ní vyjde, zabíhá hadice do malého kužele, jehož vydutý
spodek v podobě kulaté čepičky směřuje dolů.
Vrcholem tohoto kužele vychází druhá roura vedouc, jak jsem
vám řekl, do vrchních vrstev balonu.
Kulatá čepička malého kužele jest platinová, aby se neroztavila
účinkem dmuchavky. Neboť tato nalézá se na dně železné schránky
v šroubovité hadici a konec jejího plamene bude zlehka zasahovati
tuto čepičku.
Víte, pánové, co jest záhřevník, určený k vytápění pokojů. Víte,
jak pracuje. Vzduch v pokoji nucen jen procházeti rourami a vrací se
s vyšší teplotou. To pak, ať pravdu dím, co jsem vám právě tuto
popsal, není nic jiného nežli záhřevník.
Co se bude skutečně díti? Jakmile bude dmuchavka rozžehnuta,
zahřeje se vodík v hadici a ve vydutém kuželi a bude rychle stoupati
rourou, která jej povede do vrchních končin balonu. Prázdnota dole
vzniklá přitahuje vodík ze spodních končin, jenž se rovněž zahřeje
a neustále se nahrazuje; takto povstane v rourách a hadici plynový
proud nadmíru rychlý, vycházející z balonu, tam se vracející a bez
přítrže se přehřívající.

53

Plyny pak roztahují se o 1/480 svého objemu jedním stupněm
tepla. Zvýším-li tudíž teplotu na osmnáct stupňů26, roztáhne se
vodík v balloně o 18/480 neboli o šestnácte set čtrnáct krychlových
stop, a proto vytlačí o šestnácte set sedmdesátčtyři krychlové stopy
vzduchu více, což rozmnoží jeho vzestupnou sílu o sto šedesát liber.
To je tolik, jako by se vyhodila táž váha přítěže. Zvýším-li teplotu na
sto osmdesát stupňů, roztáhne se vodík o 180/480 vytlačí o šestnáct
tisíc sedm set čtyřicet krychlových stop více, a jeho vzestupná síla
vzroste o šestnácte set liber.
Jak vidíte, pánové, mohu snadno dosíci značných rozchylů
v rovnováze. Obsah balonu byl vypočten v ten způsob, že
polonadmut vytlačuje váhu vzduchu navlas rovnou váze obalu
vodíku a loďky obtěžkané cestujícími a vším jejím příslušenstvím,
jsa nadmut touto měrou, jest v úplné rovnováze se vzduchem:
nestoupá ani neklesá.
Abych způsobil vzestup, zahřeji dmuchavkou plyn do teploty
vyšší nad okolní teplotu; tímto nadbytkem tepla nabude silnějšího
napětí a nadme více balon, jenž stoupá tím výše, čím mocněji
roztahuji vodík.
Sestup přivodí se přirozenou měrou tím, že zmírním žár
dmuchavky, nechaje teplotu se ochladiti. Pročež bude vzestup
obyčejně mnohem rychlejší nežli sestup. To však jest okolnost
příznivá; nesejde mi nikdy na tom, abych rychle sestoupil, kdežto
naopak hbitým pochodem vzestupným vyhnu se překážkám.
Nebezpečenstva jsou dole, nikoli nahoře.
Mimo to, jak jsem vám řekl, mám jistou váhu přítěže, která mi
umožní povznésti se ještě rychleji, vzejde-li toho potřeba. Moje
záklopka, přidělaná na vrchním polu ballonu, není ničím jiným,
nežli záklopkou bezpečnostní. Obsah vodíku v baloně setrvá stále
ve své míře; jediná různá teplota, kterou vyvodím v tomto plynu
neprodyšně uzavřeném, bude míti vliv na všecky jeho pohyby
vzestupné i sestupné.
A nyní, pánové, doložím ještě jako praktickou okolnost toto:
Spalování vodíku a kyslíku na konci dmuchavky působí toliko
vodní páru. Pročež opatřil jsem vnitřek valcovité železné schránky
26 10° stodílových. Plyny roztahují se o 1/267 svého objemu 1° stodílovým.

54

výpustnou rourou se záklopkou pracující nejméně s dvěma
atmosférami tlaku; jakmile tudíž nastane tento tlak, uniká pára sama
sebou.
Podám vám ještě číslice velice přesné.
Dvacetpět gallonů vody na své podstatné prvky rozložené vydá
dvě stě liber kyslíku a dvacetpět liber vodíku. To se rovná vzhledem
k atmosférickému tlaku osmnácti stům devadesáti krychlovým
stopám onoho a třem tisícům sedmi stům osmdesáti krychlovým
stopám tohoto, úhrnem pěti tisícům šesti stům sedmdesáti
krychlovým stopám smíšeniny.
Kohoutek pak mé dmuchavky na celé kolo otevřený vydá za
hodinu dvacet sedm krychlových stop při plameni aspoň šestkrát
silnějším, nežli jest plamen velkých osvitných svítilen. Abych se tedy
udržel ve výši nepříliš značné, spálím průměrně toliko devět
krychlových stop za hodinu a proto mých dvacetpět gallonů vody
zajišťuje mi šest set třicet hodin plavby čili něco přes dvacetšest dní.
Ježto pak jsem s to, abych sestupoval po libosti a obnovoval
cestou zásobu vody, může má plavba trvati do nekonečna.
To jest mé tajemství, pánové; je prosté a jako všecky prosté věci
nemůže se minouti se zdarem. V roztahování a stahování plynu
balonového záleží můj prostředek, jenž nevyžaduje ani obtížných
křídel, ani mechanického motoru. Záhřevník, abych mohl
vyvozovati změny v teplotě, dmuchavka, abych jej vytápěl, nejsou
ani nepohodlné, ani těžké. Mám tudíž za to, že jsem sloučil veškery
opravdové podmínky úspěchu.“
Doktor Fergusson dopověděl takto svůj výklad, za nějž dostalo se
mu upřímné pochvaly. Nebylo lze ani s jednou výtkou proti němu
se vytasiti; vše bylo předvídáno a uváženo.
„Nicméně,“ podotkl velitel, „je to třebas nebezpečné.“
„Co na tom?“ odpověděl prostě doktor, „jen když to lze
provésti.“

55

XI.
Příjezd
do
Zanzibaru. – Anglický
konsul. – Nekalé
smýšlení
obyvatelstva. – Ostrov Kumbeni. – Dešťaři. – Nadmutí balonu. – Odjezd
dne 18. dubna. – Poslední „s Bohem“. – Viktorie.
Vítr neustále příznivý urychlil postup Resolutu k cíli jeho cesty.
Jízda průlivem Mozambickým byla zvláště pokojna. Plavba po moři
byla dobrým předvěstným znamením plavby vzduchem. Kde kdo si
oddechl, když se cesta schýlila ke konci, a hleděl býti nápomocen
doktoru Fergussonovi v posledních přípravách.
Konečně octl se koráb v úzoru města Zanzibara, ležícího na
ostrově téhož jména, a dne 15. dubna v jedenáct hodin dopoledne
spustil kotvu v přístavě.
Ostrov Zanzibar náleží imamu Maskatskému, spojenci Francie
a Anglie, a jest zajisté nejkrásnější jeho osadou. Do jeho přístavu
vjíždí velký počet lodí ze sousedních krajin.
Ostrov jest odloučen od pobřeží afrického toliko průlivem, jehož
největší šířka nepřevyšuje čtyřicetosm kilometrů.
Provozuje čilý obchod s klím, slonovinou a předkem s ebenem,
neboť Zanzibar jest velkým tržištěm na otroky. Tu se soustřeďuje
všecka ta kořisť dobytá v bitvách, které vnitrozemští náčelníci
neustále mezi sebou svádějí. Tento obchod jest rozšířen po celém
východním pomoří až do šířek Nilu, a pan G. Lejean viděl jej bez
ostychu vésti pod francouzskou vlajkou.
Jakmile Resolute přistal, přišel anglický konsul v Zanzibaru na
loď propůjčit se k službám doktorovi, o jehož záměrech dovídal se
již celý měsíc pravidelně z evropských časopisů. Leč až dotud stál
v četném šiku nevěřících.
„Pochyboval
jsem,“
pravil,
podávaje
ruku
Samuelu
Fergussonovi, „ale teď už nepochybuji.“
Nabídl vlastní dům doktorovi, Dicku Kennedyovi, a jak se
rozumí samo sebou, i hodnému Joovi.
Jeho laskavostí mohl si doktor přečísti rozličné listy, jež byl dostal
od setníka Spekea. Setníkovi a jeho soudruhům bylo hrozně strádati
hladem a nepohodou, nežli dospěli do země Ugoga; postupovali
56

toliko s největší námahou a neměli již ani pomyšlení, aby dávali
o sobě rychlé zprávy.
„To jsou nebezpečenstva a újmy, jichž se dovedeme vystříci,“
pravil doktor.
Zavazadla tří cestujících dopravena do domu konsulova. Hodlali
složiti balon na břehu zanzibarském; byloť tam u návěstného
stožáru příhodné prostranství při ohromné budově, která by ho byla
chránila proti východním větrům. Tato ohromná bašta, podobná
sudu na dno postavenému, proti němuž sud heidelberský byl by
pouhým soudkem, sloužila za tvrz, a na její plošině stáli na stráži
Beludžové ozbrojení kopími, jakási to lenošivá a hulákavá posádka.

Vodík vnikal vpustnými rourami do balonů.

Ale když měla vzducholoď býti složena, dostalo se konsulovi
zprávy, že se tomu ostrované oprou násilím. Nic není slepějšího nad
zfanatisované náruživosti. Zvěst o příjezdu křesťana, jenž obmýšlel
vznésti se do vzduchu, přijata s rozhořčením; černoši, rozčilenější
než Arabové, spatřovali v tomto úmyslu nepřátelské záměry proti
svému náboženství; domnívali se, že se strojí úklad slunci nebo
měsíci. Jsouť tato dvě tělesa nebeská africkým národům předmětem
bohocty. Pročež uzrálo rozhodnutí opříti se této rouhavé výpravě.
Konsul zpravený o tomto smýšlení, rokoval s doktorem
Fergussonem a velitelem Pennetem. Tento nechtěl ustoupiti
hrozbám, avšak jeho přítel přesvědčil ho v té věci o jiném.
57

„Na konec bychom zajisté provedli svou,“ pravil k němu, „i
vojáci imamovi přispěli by nám v čas potřeby brannou rukou; leč
nehoda je rychle hotova, milý veliteli; neblahý výstřel stačil by
uvaliti na balon nenapravitelnou pohromu, a cesta byla by
neodvratně zmařena; pročež třeba jednati s největší obezřelostí.“
„Ale co počít? Složíme-li balon na pobřeží africkém, narazíme na
tytéž potíže! Co počít?“
„Nic není jednoduššího,“ odpověděl konsul. „Vizte ty ostrovy
vyvstávající za přístavem; složte vzducholoď na některém z nich,
obkličte se kruhem plavcův a nevydáte se v nižádné nebezpečí.“
„Tak jest,“ přisvědčil doktor, „a budeme moci zcela nerušeně
dokonat své přípravy.“
Velitel podrobil se této radě. Resolute zajel k ostrovu Kumbeni.
Z rána dne 16. dubna složen ballon bezpečně prostřed mýtiny mezi
velkými lesy, jimiž je půda hustě zarostlá.
Vztyčeny dva stožáry zvýší osmdesáti stop a zdáli rovněž tolika
stop od sebe; po kotoučích na jich koncích přidělaných vytažen
balon vzhůru příčným lanem; tu byl ještě zúplna splasklý. Vniterní
balon byl uvázán ve vrcholu vnějšího ballonu tak, že se octl zároveň
s ním nahoře.
K vniternímu závěsu každého balonu byly pak připevněny dvě
roury vodík vpouštějící.
Den 17. uběhl sestavováním přístroje určeného k vyvození plynu;
záležel ve třicíti sudech, v nichž dál se rozklad vody železem
a kyselinou sírovou, zředěnou velkou dávkou vody. Vodík
shromažďoval se v náramném ústředním sudě, byv na přechodě
očištěn, a odtud vnikal vpustnými rourami do balonů. Tímto
způsobem naplnil se každý z nich odměrou plynu přesně
ustanovenou.
Na tento pochod bylo třeba vynaložiti osmnácte set sedmdesát
gallonů kyseliny sírové, šestnáct tisíc padesát liber železa a devět set
sedmdesát gallonů vody.
Tento pochod nastal v následující noc okolo tří hodin z rána; trval
téměř osm hodin. Nazejtří houpal se balon obestřený sítí půvabně
nad loďkou, jsa poután k zemi velkým počtem pytlů s pískem.
Přístroj na roztahování vodíku sestaven velmi pečlivě, a roury
vycházející z balonu zapuštěny do válcovité skříně.
58

Kotvy, provazy, nástroje, cestovní pokryvky, stan, potraviny,
zbraně zaujaly v loďce místo jim určené; zásoba vody nabrána již
v Zanzibaru. Dvě stě liber přítěže rozděleno do patnácti pytlův
umístěných na dně loďky, ale tak, že byly po ruce.
Tyto přípravy skončily se okolo pěti hodin večer; stráže bděly
neustále kolem ostrova, a čluny Resolutu projížděly průlivem.
Černoši neustávali dávati na jevo hněv křikem a pitvornými
posunky a skoky. Čarodějové pobíhali mezi podrážděnými zástupy,
rozdmychujíce všecku tu zlobu; několik fanatiků pokusilo se
doplovati ostrova, než byli snadno odklizeni.
Po té zahájeno čarování a zaklínání; dešťaři, kteří se chlubí, že
poroučejí mračnům, přivolávali na pomoc vichry a „lijavce
kamení“27; za tou příčinou nasbírali lupenů ze všech různých stromů
domácích; vařili je nad ohníčkem, zatím co jiní zabili skopce
vrazivše mu dlouhou jehlu do srdce. Ale přes všecky jich obřady
zůstala obloha jasna, a jich skopec a jich pitvoření vyšly na piano.
Tu se negři pustili do zuřivého hýření opíjejíce se „tembem“,
ostrou lihovinou, dobývanou z kokosníku, nebo pivem nad míru
opojným, řečeným „togva“. Jich písně prosté jakéhosi nápěvu, jichž
úměr však je velice správný, ozývaly se dlouho do noci.
K šesté hodině večerní sešli se cestovatelé k poslednímu obědu za
stolem kapitána a jeho důstojníků. Kennedy, jehož se nikdo neptal,
bručel si potichu nesrozumitelná slova; nespouštěl očí s doktora
Fergussona.
Tato hostina byla ostatkem smutna. Nadcházející poslední
okamžik vzrušoval ve všech trapné úvahy. Co chystal osud těmto
smělým cestovatelům? Shledají-li se kdy zase se svými přáteli
a zasednou-li u domácího krbu? Selže-li jim vzducholoď, kam se
podějí mezi divokými národy, v lůně těch neprozkoumaných
končin, uprostřed nesmírných pouští?
Tyto myšlenky byly se až dosud zřídka ozývaly a nedbáno jich
hrubě, leč v tuto chvíli dotíraly neodbytně na roznícenou obrazivost.
Doktor Fergusson, stále chladný, stále lhostejný, hovořil o tom
a o onom; nadarmo však plašil tuto nakažlivou smutnou náladu;
nepodařilo se mu.
27 Tak říkají negři krupobití.

59

Poněvadž byla obava nějakých výtržností proti doktorovi a jeho
soudruhům, spali všichni tři na Resolutu. V šest hodin ráno vyšli
z kajuty a odpluli na ostrov Kumbeni.
Balon kolébal se zlehka závany východního větru. Pytle s pískem,
které jej držely, byly nahrazeny dvacíti plavci. Velitel Pennet a jeho
důstojníci byli při tomto slavnostním odjezdu.
V tom přikročil Kennedy rovnou k doktorovi, a vzav jej za ruku
pravil:
„Jsi-li pevně odhodlán odjeti, Samuele?“
„Nezvratně odhodlán, milý Dicku.“
„Zda-li pak jsem se vynasnažil, seč jsem byl, abych překazil tuto
cestu?“
„Zajisté.“
„Tu mám v té věci klidné svědomí a půjdu s tebou.“
„Věděl jsem to,“ odtušil doktor, a tváří mihlo se mu rychlé
pohnutí.
Nadešel okamžik posledního loučení. Kapitán a jeho důstojníci
objali s rozechvěním své neohrožené přátele, nevyjímajíce, ani
hodného Joa, hrdého a veselého. Kdekdo z přítomných chtěl býti
účasten toho, aby stiskl ruku doktoru Fergussonovi.
V devět hodin vsedli tři spolucestovníci do loďky; doktor rozžehl
dmuchavku a rozdmýchal plamen tou měrou, aby vyvodil rychlý
žár. Balon, vznášející se při zemi, v úplné rovnováze stoupal po
několika minutách. Plavcům bylo popustit; provazy jej poutající.
Loďka povznesla se na dvacet stop.
„Přátelé,“ zvolal doktor smeknuv klobouk a stoje zpříma mezi
dvěma soudruhy, „dejme naší vzducholodi jméno, které jí přinese
štěstí! Budiž pokřtěna Viktorií!“
Zaznělo mocné provolání:
„Ať žije královna! sláva Anglii!“
V tuto chvíli vzmohla se vzestupná síla balonu měrou
podivuhodnou. Fergusson, Kennedy a Joe rozžehnali se s přáteli
posledním pozdravem.
„Pusťte vše!“ vzkřikl doktor.
A Viktorie vznesla se rychle do vzduchu, zatím co čtyři karonady
Resolutu hřímaly jí na počest.
60

XII.
Přelet přes úžinu. – Mrima. – Výrok Dickův a návrh Joův. – Předpis na
kávu. – Uzaramo. – Nešťastný
Maizan. – Hora
Duthumi. – Mapy
doktorovy. – Noc na nopálu.
Vzduch byl čistý, vítr mírný; Viktorie vystoupila téměř kolmo do
výše 1500 stop, což projevilo se klesnutím o dva palce bez dvou
čárek28 v tlakoměrném sloupci.
V této výšce silnější proud unášel balon k jihozápadu. Jak
velkolepé divadlo rozvinulo se před zraky cestovatelů! Ostrov
Zanzibar jevil se celý očím, obrážeje se temnější barvou jako na širé
ploše; pole nabývala vzhledu různobarvých vzorků; velké skupiny
stromové svědčily, kde jsou lesy a houštiny.
Obyvatelé ostrova vypadali jako hmyzové. Provolávání
a hulákání zanikalo ponenáhlu v ovzduší, a jediné dělové výstřely
s lodí chvěly se ve vniterní dutině balonu.

Tu se negři pustili do zuřivého hýření.

„Jak je to vše krásné!“ zvolal Joe přerušiv po prvé mlčení.
Nedostalo se mu odpovědi. Doktor byl zaměstnán tím, že pozoroval

28 Asi pět centimetrů. Na sto metrů výšky činí klesnutí skoro centimetr.

61

odchylky tlakoměrné a zaznamenával si všeliké podrobnosti
vzestupu.
Kennedy se díval, a oči mu nestačily, aby vše shlédl.
Ježto paprsky sluneční přispívaly pomocí dmuchavce, vzmohlo
se napětí plynu. Viktorie dostoupila výše 2500 stop.
Resolute vypadal na pohled jako pouhý člun, a pobřeží africké
rýsovalo se na západě nesmírným pruhem pěny.
„Což nemluvíte?“ ozval se Joe.
„Díváme se,“ odpověděl doktor zamířiv dalekohled na pevninu.
„Co na mně jest, musím mluvit.“
„Máš dovoleno, Joe, mluv do chuti.“
A Joe spotřeboval sám pro sebe strašlivou sílu citoslovců. Och!
ha! ach! hrnuly se mu bez přítrže ze rtů.
Za přeletu přes moře uznal doktor radným setrvati v této výšce;
mohlť pozorovati pobřeží větším rozsahem; teploměr a tlakoměr,
zavěšené v pootevřeném stanu, byly neustále cílem jeho pohledu;
druhý tlakoměr, umístěný zevně, měl konati službu za nočních
hlídek.
Než uplynuly dvě hodiny, dospívala Viktorie, unášená rychlostí
téměř třinácti kilometrů, patrně nad pobřeží. Doktor odhodlal se
přiblížiti k zemi; zmírnil plamen dmuchavky, a balon snesl se za
nedlouho na tři sta stop od země.
Tíhl nad Mrimou, jak slove tato část východního pobřeží
afrického; husté obruby kořenovníků chránily jeho břehy; v nízkém
přílivu bylo viděti jich spletité kořeny, ohlodané zubem indického
okeanu. Jespy, navalené kdysi na rozhraní mezi mořem a zemí jevily
se oblými rysy na obzoru, a hora Nguru vypínala své témě na
severozápadě.
Viktorie míjela ves, kterou doktor dle mapy poznal za Kaolu.
Veškero shluklé obyvatelstvo ryčelo hněvem a strachem; šípy
vystřelovány nadarmo na tuto vzdušnou obludu, jež vznášela se
velebně nad vším tím malomocným vztekem.
Vítr vanul na jih, ale doktorovi nevadil tento směr; mohlť tak
aspoň sledovati cestu, kterou se ubírali setníci Burton a Speke.
Kennedy stal se posléze rovněž hovorným jako Joe; předstihovali
se vzájem výkřiky obdivu.
„Pryč s dostavníky!“ pravil jeden.
62

„Pryč s parníky!“ zvolal druhý.
„Pryč se železnicemi!“ přizvukoval Kennedy, „po kterých člověk
jezdí a krajin nevidí.“
„Balon! to je něco!“ liboval si Joe; „člověk ani necítí, že se
pohybuje, a příroda sama se snaží, aby se rozvinula před jeho
očima!“
„Jaká to podívaná! jaké divy! jaká rozkoš! sen ve visuté rohoži!“
„Což abychom posnídali?“ navrhl Joe, v němž svěží vzduch
vzbudil chuť.
„To je myšlenka, hochu!“
„Ó! s kuchyní nebude valných potíží! něco sucharův a konservo
vaného masa.“
„A kávy dle libosti,“ doložil doktor. „Dovoluji ti vypůjčit si
trochu horka od mé dmuchavky; zbude jí ho dost. A tím způsobem
nebude se nám nikterak obávati požáru.“
„To by bylo hrozné,“ lekal se Kennedy. „Vždyť je to, jako
bychom měli nad sebou prachárnu.“
„Ani zdání,“ odpověděl Fergusson; „kdyby vodík na krásně
chytil, shořel by ponenáhlu, a my bychom klesli na zemi, což by
nám přišlo nevhod; ale nestrachuj se, náš balon je neprodyšně
uzavřen.“
„Jezme tedy,“ řekl Kennedy.
„Zde, pánové,“ pravil Joe; „a následuje vašeho příkladu
posloužím vám kávou, o níž mi povíte své mínění.“
„Pravda jest,“ ozval se opět doktor, „že Joe mimo tisíceré jiné
ctnosti má znamenité vlohy k vaření tohoto lahodného nápoje; bere
naň směs různých druhů, které mi nikdy nechtěl vyjeviti.“
„Nuže, pane, poněvadž jsme v širém povětří, mohu se vám,
tuším, svěřit s tím předpisem. Je to prostě směs stejných dílů mokky,
bourbonu a rio-nuezu.“
Za nějakou chvíli nality tři kouřící se koflíky, jimiž zapito jadrné
snídaní okořeněné dobrou mírou stolovníků; po té zaujal každý opět
své pozorovací stanovisko.
Kraj honosil se nesmírnou úrodností. Úzké, křivolaké pěšiny
vinuly se pod zelenými klenbami. Letěli nad poli osetými tabákem,
kukuřicí, ječmenem plně uzrálým; tu a tam prostírala se rýžoviště
s rovnými stonky a květy barvy purpurové. Viděli ovoce a kozy
63

zavřené ve velkých klecích vyvýšených na kolech na ochranu proti
chrupu levhartovu. Bujné rostlinstvo vypínalo se na této štědré
půdě. V četných dědinách opakovaly se výjevy ryku a zmatku, když
se objevila Viktorie, a doktor Fergusson měl se bedlivě na pozoru,
aby nesestoupil v dostřel šípův; obyvatelé shluklí kolem svých chat
těsně skupených stíhali dlouho cestovatele svým marným
proklínáním.
O poledni určil doktor poradiv se s mapou, že jest nad
Uzaramem.29 Krajina byla porostlá kokosníky, dýněmi a bavlníky,
nad nimiž Viktorie zdála se laškovati. Joe shledal toto rostlinstvo
zcela přirozeným, jakmile šlo o Afriku. Kennedy viděl zajíce
a křepelky, kteří si nežádali nic lepšího než dobrou ránu z pušky; leč
bylo by se marně plýtvalo prachem, poněvadž nemohla se zvěř
sebrati.
Vzduchoplavci pluli s rychlostí devatenácti kilometrů za hodinu
a octli se v brzku na 38° 20' délky nad vsí Tundou.
„Tam,“ praví doktor, „byli Burton a Speke zachváceni prudkou
zimnicí a nějaký čas neměli za jiné, nežli že jest konec jich výpravě.
Byli jen málo vzdáleni od pobřeží a přece již únava a újmy těžce na
ně doléhaly.“
V této končině panuje vskutku věčná malarie; doktor chtě se
uvarovati jejích účinků byl nucen povznésti balon nad nakažliviny
této vlhké půdy, jejíž výpary ssálo žhoucí slunce.
Časem uzřeli karavanu, ana odpočívá v „kraalu“ vyčkávajíc
večerního chladu, aby se hnula dále pochodem. Kraaly jsou
prostranné ohrady obehnané ploty a džunglemi, kam se obchodníci
uchylují na ochranu nejen proti šelmám, nýbrž i proti tamním
loupeživým kmenům. Domorodci spatřivše Viktorii utíkali a prchali
na vše strany. Kennedy přál si je pozorovati z blízka; než Samuel
odporoval stále tomuto úmyslu.
„Pohlaváři jsou ozbrojeni puškami,“ pravil, „a náš balon byl by
terčem, jejž by kulka snadno zasáhla.“
„Což by průvrt kulkou způsobil pád?“ otázal se Joe.
„Hned ne; ale takový průvrt rozšířil by se za nedlouho na velkou
trhlinu, kterou by unikl všechen náš plyn.“
29 U znamená zemi v tamějším jazyku.

64

„Tu se potážeme s dobrou, zůstaneme-li v uctivé vzdálenosti od
těchto nevěřících. Co si asi myslí, když nás tak vidí, jak se vznášíme
v povětří? Vím jistě, že by se nám rádi klaněli.“
„Ať se nám klanějí,“ odtušil doktor, „ale z dáli. To je vždycky na
prospěch. Hle, krajina nabývá už jiné tvářnosti; vesnice jsou řídší;
mangivy zmizely; rostou jen až po tuto šířku. Půda se krabatí a věstí
blízké pohoří.“
„Opravdu,“ prohodil Kennedy, „zdá se mi, jako bych viděl
nějaké kopce na této straně.“

Domorodci, spatřivše Viktorii, utíkali.

65

„Na západě… to jsou první horská pásma urizarská, bezpochyby
hora Duthumi, za kterou doufám, že se budeme moci bezpečně
zastavit na nocleh. Rozdmýchám hned silněji plamen dmuchavky:
jsme nuceni trvati ve výši pěti až šesti set stop.“
„Byla to od vás věru dobrá myšlenka, pane,“ ozval se Joe; „řízení
není ani nesnadné ani namáhavé, zatočí se kohoutkem a už je to.“
„Tady je nám volněji,“ pravil lovec, když balon vystoupil; „odraz
slunečních paprskův od toho červeného písku byl již nesnesitelný.“
„Jaké to nádherné stromy!“ zvolal Joe; „je to sice zcela přirozené,
ale překrásné! Na les nebylo by jich potřebí ani tucet.“
„To jsou baobaby,“ odpověděl doktor Fergusson; „vizte, kmen
jednoho z nich má asi sto stop v objemu. Možná, že u paty právě
tohoto stromu zahynul roku 1845 Francouz Maizan, neboť jsme
nade vsí Deželamorou, kam se sám odvážil; byl jat náčelníkem této
krajiny, přivázán k patě baobabu, a sveřepý ten černoch uřezal mu
pomalu údy, zatím co zazníval válečný zpěv; jak mu nařízl hrdlo,
ustal, aby si nabrousil otupený nůž, a utrhl nešťastníkovi hlavu
dříve, než byla uříznuta! Tomu nebohému Francouzovi bylo teprve
dvacetšest let!“
„A Francie nepomstila se za podobný zločin?“ otázal se Kennedy.
„Francie ozvala se proti tomu; zaid zanzibarský učinil vše, aby se
zmocnil vraha, leč nepodařilo se mu.“
„Přeju si, abych se cestou nezastavil,“ řekl Joe; „vystupme, pane,
vystupme, mám-li u vás víru.“
„Tím raději, Joe, že hora Duthumi vystává před námi. Jsou-li mé
výpočty správné, přeletíme ji do sedmi hodin večer.“
„Což nepocestujeme v noci?“ zeptal se lovec.
„Pokud možná, ne; šetříce opatrnosti a bdělosti mohli bychom
bez nebezpečí, ale nestačí přeplouti Afriku, třeba ji i viděti.“
„Až dosud nemáme si do čeho stýskat, pane. Místo pouště
nejobdělanější a nejúrodnější země na světě! Pak věřte
zeměpiscům!“
„Počkej, Joe, počkej; později uvidíme.“
Okolo půl sedmé večer octla se Viktorie naproti hoře Duthumi;
aby se přes ni přenesla, musila vystoupiti více než na tři tisíce stop,
a za tou příčinou bylo doktorovi zvýšiti teplotu jen o osmnáct
stupňů. Bylo vskutku lze říci, že řídí balon rukou. Kennedy hlásil
66

mu, přes jaké překážky dlužno přeletěti, a Viktorie plynula
vzduchem nad samým pohořím.
V osm hodin sestupovala po protějším úbočí, jehož svah byl
nenáhlejší; kotvy vyhozeny z loďky, a jedna z nich, vrazivši do větví
obrovského nopálu, mocně v nich utkvěla. Joe se šplhal hned po
provaze a připevnil ji co nejdůkladněji. Spustili mu hedvábný
řebřík, i vylezl zas obratně do loďky. Vzducholoď téměř se ani
nehýbala, jsouc chráněna od východních větrů.
Přistrojena večeře; cestovatelé, rozjaření vzdušnou procházkou,
způsobili ve svých zásobách nemalý úbytek.
„Jakou cestu jsme dnes vykonali?“ otázal se Kennedy polykaje
hrozná sousta.
Doktor určil polohu vypozorovav měsíc a řídě se výtečnou
mapou, která mu byla průvodcem; náležela k atlasu „Der neuesten
Entdeckungen in Afrika“, vydanému v Gothě jeho učeným přítelem
Petermannem, jejž mu tento zeměpisec byl zaslal. Tento atlas měl
doktorovi konati službu po celou cestu, neboť podával cestu
Burtona a Spekea k velkým jezerům, Sudan podle doktora Bartha,
dolejší Senegal podle Viléma Lejeana a deltu nigerskou od doktora
Baikie.30
Fergusson byl si rovněž opatřil dílo, v němž byly sloučeny
v jediný celek veškery vědomosti nabyté o Nilu, pod názvem:
„The sources of the Nile, being a general survey of the basin of
that river end of its head stream, with the history of the Nilotic
discovery by Charles Beke, Th. D.“31
Měl také výtečné mapy vydané ve „Věstníku zeměpisné
společnosti londýnské“, i nemohlo jeho zřeteli ujíti nižádné místo
probadaných krajin.
Měře na mapě shledal, že urazil dva stupně šířky čili sto
devadesáttři kilometry na západ.
Kennedy podotekl, že cesta směřovala k poledni. Ale s tímto
směrem byl doktor spokojen chtě, pokud možná, poznati cesty
svých předchůdců.
30 Dle nejnovějších objevů v Africe.

Zřídla nilská čili všeobecný přehled poříčí této řeky a jejího hlavního toku
s dějinami nilských výzkumův od Th. dra. Charlesa Bekea.
31

67

Usnesli se na tom, že rozdělí noc na tři hlídky, aby jeden po
druhém mohl bdíti nad bezpečností ostatních. Doktor měl býti na
stráži od devíti hodin, Kennedy od půlnoci a Joe od tří hodin ráno.
Kennedy a Joe zahalili se tudíž do pokryvek, a natáhše se pod
stanem spali pokojně, zatím co doktor Fergusson bděl.

68

XIII.
Změna povětrnosti. – Kennedyova zimnice. – Doktorův lék. – Cesta po
zemi. – Kotlina imengejská. – Hora Rubeho. – Z výše šesti tisíc stop. –
Denní zastávka.
Noc byla klidna; leč Kennedy procitnuv v sobotu ráno stěžoval si
do únavy a zimničního mrazení. Povětrnost se změnila; obloha
mračny zatažená zdála se zásobovati na novou potopu. Smutná je to
země Zungomero, kde prší neustále kromě snad asi patnácti dní
v měsíci lednu.
Silný déšť spustil se za nedlouho na cestovatele; pod nimi staly se
cesty prostoupené „nullami“, jakýmisi chvilkovými bystřinami,
neschůdnými, jsouce mimo to zataraseny trnitými křovinami,
a obrovskými lianami. Bylo patrně cítiti sirovodíkové výpary,
o nichž zmiňuje se setník Burton.
„Má pravdu vypravuje, že za každým křoviskem leží mrtvola,“
pravil doktor.
„Ošklivá země,“ odvětil Joe, „a zdá se mi, že panu Kennedyovi
není příliš dobře, poněvadž tu strávil noc.“
„Mám skutečně zimnici dosti silnou,“ přisvědčil lovec.
„To není nic divného, milý Dicku; jsme v jedné z nejnezdravějších
končin afrických; ale déle tu již nezůstaneme. Vzhůru na cestu!“
Kotva vybavena obratnýma rukama Joovýma, jenž dostal se zase
po řebříku do loďky. Doktor roztáhl rychle plyn, a Viktorie dala se
opět do letu, jsouc puzena větrem dosti silným.
V mlze nákazou prosycené ledva bylo rozeznati několik chatrčí.
Kraj nabýval jiné tvářnosti. V Africe přihází se často, že krajina
nezdravá a nevalně rozsáhlá hraničí s končinami zcela zdravými.
Kennedy trpěl očitě, a jeho zdatná přirozenost podléhala zimnici.
„To by mi nebylo hrubě vděk, abych se roznemohl,“ pravil
zahaliv se do pokryvky a uléhaje pod stanem.
„Strpení, milý Dicku,“ odpověděl doktor Fergusson, „budeš
vyléčen co nevidět.“
„Vyléčen! Na mou věru, Samuele, máš-li ve své cestovní
lékárničce nějaký lék který mi pomůže na nohy, vlej ho do mne bez
prodlení. Polknu jej se zamhouřenýma očima.“
69

„Mám něco lepšího nad to, příteli Dicku, a vyženu z tebe zimnici
lékem, jenž nestojí nic.“
„A jak to dovedeš?“
„Velmi jednoduše. Vystoupím pouze nad tyto mraky, které nás
zaplavují, a vzdálím se z tohoto morového ovzduší. Popřej mi desíti
minut, ať roztáhnu vodík.“
Než minulo těch deset minut, octli se cestovatelé nad vlhkým
pásmem.
„Poshověj, Dicku: pocítíš ihned vliv čistého vzduchu a slunce.“
„Takový lék se mi líbí!“ zvolal Joe. „Ale to je ku podivu!“
„Nikoli, je to zcela přirozené.“
„Oh, co se týče přirozenosti, nepochybuji.“
„Posílám Dicka na zdravý vzduch, jak se děje v Evropě den jako
den, a jak bych ho na Martinice poslal na Pitony,32 aby ušel žluté
zimnici.“
„A tak! Tento balon je hotovým rájem,“ pravil Kennedy, jemuž
bylo již lépe.
„Na všechen způsob vede do ráje,“ odpověděl vážně Joe.
Byla zvláštní podívaná na spousty mračen sražené v tu chvíli pod
loďkou; převalovaly se přes sebe a splývaly s nádherným leskem,
odrážejíce paprsky sluneční. Viktorie dostoupila výše čtyř tisíc stop.
Teploměr jevil jisté klesnutí teploty. Na pětadvacet kilometrů na
západě vypínala hora Rubeho třpytné témě; byla hranicí Ugoga na
36° 20' délky. Vítr vál s rychlostí třicítidvou kilometrů za hodinu,
avšak cestovatelé nepoznávali na sobě ani dost málo této bystrosti;
necítili nijakého otřesu, ba neměli ani pocitu, že se pohybují.
Za tři hodiny vyplnila se předpověď doktorova. Zimničné
mrazení opustilo Kennedye nadobro, i posnídal s chutí.
„Proti tomu není chinovina zhola ničím,“ pravil spokojeně.
„Rozhodně,“ přisvědčil Joe, „sem přijdu na stará léta na
odpočinek.“
Okolo desíti hodin ráno vyjasnilo se ovzduší. V mračnech
povstala trhlina; země opět se objevila; Viktorie blížila se k ní
nepozorovaně. Doktor Fergusson hledal proud, který by jej unášel
k severovýchodu, a uhodil naň ve výši šesti set stop nad zemí.
32 Vysoké hory na ostrově Martinice v Západní Indii.

70

Krajina stávala se krabatou, hornatou. Kraj Jungomero mizel na
východě s posledními kokosníky této šířky.
Netrvalo dlouho a hřebeny horské objevily se určitějšími obrysy.
Tu a tam strmělo několik štítů. Bylo třeba přes tu chvíli dávati pozor
na ostré kužele, které zdály se nenadále vyvstávati.
„Jsme mezi skrytým úskalím,“ prohodil Kennedy.
„Buď bez starosti, Dicku, nezavadíme o ně.“
„Takto cestuje se rovněž pěkně!“ ozval se Joe.
Doktor řídil vskutku balon s podivuhodnou obratností.
„Kdybychom se musili bráti pěšky po této rozměklé půdě,“
pravil, „vlekli bychom se nezdravým blátem. Od našeho odchodu ze
Zanzibaru byla by již polovice našich soumarů vzala za své výsilou.
Vypadali bychom jako duchové, a zoufalství svíralo by nám srdce.
Bylo by nám neustále zápasiti s našimi průvodci, s našimi nosiči,
a zakoušeti jejich bezuzdou surovost. Ve dne vlhký, nesnesitelný,
úmorný úpal! V noci chlad často promrazující a píchání jistých
much, jichž čelisti pronikají nejtlustším suknem a dohánějí
k šílenství! A k tomu ke všemu nepočítám dravou zvěř a divoké
národy.“
„Přeju si, abychom toho nezkoušeli,“ podotekl prostě Joe.
„Nenadsazuji nikterak,“ mluvil dále doktor Fergusson, „neboť
slzy by vám vhrkly do očí, kdybyste slyšeli cestovatele, kteří měli
tolik odvahy, že se pustili do těch končin.“
K jedenácté hodině letěli přes kotlinu imengejskou; kmenové
roztroušení po těchto pahorcích hrozili nadarmo Viktorii zbraněmi;
dospěla konečně k posledním vypnulinám, předcházejícím před
Rubehem; jsou třetím a nejvyšším pásmem z pohoří usagarských.
Cestovatelé poznávali dokonale horopisný útvar země. Tyto tři
odnože, jichž prvním stupněm je Duthumi, jsou od sebe odděleny
širými podélnými rovinami; vysoké ty hřbety skládají se ze
zakulacených kuželů, mezi nimiž je půda poseta bludnými balvany
a kamením. Nejpříkřejší sklon těchto pohoří čelí k pomoří
zanzibarskému; západní svahy jsou takřka jenom nakloněnými
pláněmi. Nížiny jsou pokryty černou, úrodnou prstí, v níž bují
mohutné rostlinstvo. Rozličné řeky a potoky vinou se k východu,
vtékajíce do Kingana prostřed obrovských houští sykomor,
marhaníků, tykvovníkův a palmyr.
71

„Pozor!“ vece doktor Fergusson. „Blížíme se k Rubehu, jehož
jméno znamená v tuzemském jazyku: ,Průchod větrů.‘ Učiníme
dobře, přeneseme-li se přes ostré hřebeny v jisté výši. Je-li moje
mapa správná, bude nám vystoupiti více než na pět tisíc stop.“
„Udá-li pak se nám často uchylovati se do těchto vrchních
pásem?“
„Málokdy; vyvýšenost hor afrických zdá se býti prostřední
vzhledem k vrcholům evropským a asijským. Na všechen způsob
však přeletí je naše Viktorie bez obtíží.“
Za nějakou chvíli roztáhl se plyn účinkem žáru, a balon jal se
velmi zřejmě stoupati. Napětí vodíku nemělo ostatně nic
nebezpečného do sebe, a obrovský objem balonu naplnil se jen do tří
čtvrtin; tlakoměr klesnuv skorem o osm palcův označoval výšku
šesti tisíc stop.
„Zdaž bychom takto dlouho stoupali?“ zeptal se Joe.
„Vzdušný obor zemský sahá do výše šesti tisíc sáhův,“
odpověděl doktor. „S ohromným balonem vystoupilo by se daleko.
Tak učinili pánové Brioschi a Gay-Lussac; ale potom vyřinula se jim
krev z úst a uší. Nedostávaloť se dychatelného vzduchu. Před
několika lety odvážili se dva smělí Francouzové, pánové Barral
a Bixio, rovněž do vysokých končin; ale balon jim praskl…“
„A oni spadli?“ otázal se dychtivě Kennedy.
„Ovšem! ale tak, jak se sluší spadnouti učencům, nijak si
neublíživše.“
„Aj, pánové,“ ozval se Joe, „máte na vůli napodobit jich pád; ale
co je na mně, který jsem pouhým nevědomcem, volím raději zůstat
ve skromném prostředku, ani příliš vysoko, ani příliš nízko. Není
radno oddávat se ctižádosti.“
Ve výši šesti tisíc stop hustota vzduchu již se citelně ztenčila;
zvuk nese se tam ztěžka, a hlasu není tak dobře slyšeti. Předměty
nabývají neurčitosti. Zrak rozeznává už jen velká tělesa, a to dosti
nejasně; lidé a zvířata stávají se zhola neviditelnými; cesty vypadají
jako pásky a jezera jako rybníky.
Doktor a jeho společníci cítili, že jsou v neobvyklém stavu,
vzduchový proud nad míru prudký unášel je přes holé hory, na
jichž temenech jímaly širé plochy sněhové zrak údivem, jich
rozervaný ráz svědčil o účincích vody za prvních věků světa.
72

Slunce zářilo v nadhlavníku, a jeho paprsky dopadaly kolmo na
tyto pusté vrcholy. Doktor narýsoval si zevrubně toto pohoří, které
se skládá ze čtyř patrných hřbetů v čáře takměř přímé, z nichž
nejsevernější je nejdelší.
Netrvalo dlouho, a Viktorie sestupovala po protějším úbočí
Rubeha, nesouc se nad svahem porostlým a postoupeným stromy
velmi tmavě zelenými; pak nastaly brda a rokle v jakési poušti
předcházející před Ugogem; níže rozkládaly se žluté roviny,
vyprahlé, rozpukané, kde dařilo se místy jedině solnatým rostlinám
a trnitým křoviskům.
Několik hájů, dále v lesy přecházejících, zdobilo obzor. Doktor
přiblížil se k zemi; vyhozeny kotvy a jedna z nich zachytila se brzy
u větvoví obrovské sykomory.
Joe sešplhav rychle na strom upevnil opatrně kotvu; doktor
nepřerušil činnost dmuchavky, aby zachoval vzducholodi jistou sílu
vzestupnou, která by ji udržovala v povětří. Vítr byl se ztišil téměř
najednou.
„Nyní,“ pravil Fergusson, „vezmi dvě ručnice, příteli Dicku,
jednu pro sebe, druhou pro Joa, a pokuste se spolu přinésti několik
pěkných řízkův antilopích. Budeme je míti k obědu.“
„Na honbu!“ zvolal Kennedy.
Vystoupil z loďky a slezl. Joe byl se spustil s větve na větev
a čekal naň protahuje si údy. Ježto ubylo váhy jeho soudruhů, mohl
doktor zhasiti dmuchavku na dobro.
„Neuleťte nám, pane!“ vzkřikl Joe.
„Nestrachuj se, hochu, jsem pevně zadrhnut. Spořádám si
zápisky. Mnoho štěstí na honbu, a buďtež opatrni. Ostatně budu se
svého stanoviska obzírati krajinu, a spatřím-li něco dost málo
podezřelého, vypálím z karabiny. To bude znamením k návratu.“
„Dobrá,“ odvětil lovec.

73

XIV.
Gumovníkový les. – Modrá antilopa. – Heslo k návratu. – Nenadálý útok. –
Kaněme. – Noc v širém vzduchu. – Mabunguru. – Džihu la Mkoa. –
Zásoba vody. – Příjezd do Kaze.
Holý, vyprahlý kraj, jevící jílovitou půdu, jež vedrem pukala,
zdál se býti liduprázdný; tu a tam bylo viděti stopy karavan, zbělelé
hnáty lidské a zvířecí na polo ohlodané a s okolním prachem
splynulé.
Po půlhodinném pochodu zabrali se Dick a Joe do
gumovníkového lesa s prstem na spoušti ručnice, rozhlížejíce se
bystrýma očima. Nevěděliť, na koho uhodí. Jakkoli Joe nebyl
riflemanem33, dovedl přec obratně vládnouti palnou zbraní.
„Je věru příjemno projít se, pane Dicku, a přece není tato půda
hrubě pohodlná,“ prohodil zakopnuv o několik drobných křemenů,
jimiž byla poseta.
Kennedy pokynul soudruhovi, aby mlčel a stanul. Musili se
obejíti bez psův, a ač byl Joe velice hbitý, nebyl přec obdařen
čenichem ohaře nebo chrta.
V korytě ručeje, kde se rozlévalo posud několik kaluží, napájelo
se stádo asi dvanácti antilop. Tato půvabná zvířata zdála se
znepokojena větříce nebezpečí; po každém doušku vztyčovala čile
lepé hlavy, lokajíce pohyblivými nozdrami vzduch směrem
k lovcům.
Kennedy obešel několik houštin, kdežto Joe setrval nehybně na
místě; dostal se na dostřel a vypálil. Stádo zmizelo mžikem; jediná
antilopa, samec, byvši střelena za lopatku, skácela se na zemi jako
bleskem zasažena. Kennedy pospíšil ke kořisti.
Byl to blawe-bock, překrásné zvíře bleděmodré s odstínem do
siva, a na břiše a vniterních stranách noh jako sníh bílé.
„Znamenitá rána!“ zvolal lovec. „Je to velmi vzácný druh
antilopy, i doufám, že se mi podaří upraviti její kůži tak, aby zkázy
nevzala.“

33 Lovec, střelec.

74

Viktorie sestupovala po protějším úbočí Rubeha.

„Jakže? míníte to do opravdy, pane Dicku?“.
„Zajisté! Pohleď pak na tu nádhernou srst.“
„Ale doktor Fergusson nikdy nedopustí přibrat takové
nadbytečné břímě.“
„Máš pravdu, Joe! Je však mrzutá věc zanechati celé zvíře tak
krásné!“
„Celé? ne, ne, pane Dicku; odejmeme mu všecky živné výhody,
jimiž se honosí, a dovolíte-li, provedu to rovněž dobře jako starosta
počestného cechu londýnských řezníků.“
75

„Jak ti libo, příteli, víš však, že dovedu jakožto lovec rovněž
snadno stáhnouti zvěři kůži jako ji skoliti.“
„O tom nepochybuju, pane Dicku; neobtěžujte si tedy postavit
kamna ze tří kamenů; suchého dříví máte tu hojnost, i vyprošuju si
jenom několik minut, abych využil řeřavých uhlů, které napálíte.“
„To nepotrvá dlouho,“ odtušil Kennedy.
Jal se hned budovati ohniště, jež za několik minut plápolalo.
Joe vyřízl z těla antilopy tucet řízkův a nejchutnějších kusů
z beder, které proměnily se brzy v šťavnaté roštěnce.
„To potěší přítele Samuela,“ pravil lovec.
„Víte-li pak, nač myslím, pane Dicku?“
„Na to, tuším, co strojíš: na beefsteaky?“
„Ani zdání. Myslím, jak bychom se asi utvářili, kdybychom už
nezastihli balonu.“
„Aj! jaká to myšlenka! Což chceš, aby nás doktor opustil?“
„Nechci, ale což kdyby se kotva vytrhla?“
„Nemožná věc. Ostatně nebylo by Samuelovi za těžko zase
s balonem sestoupit; vládne jím dosti dobře.“
„Ale což kdyby jej vítr odnesl, kdyby nebyl s to, aby se k nám
vrátil?“
„Poslyš, Joe, dej pokoj s těmi domněnkami; nejsou nikterak
zábavné.“
„Ach, pane, co se děje na tomto světě, všecko je přirozené; všecko
pak může se přihodit, a proto sluší všecko předvídat…“
V tom houkl vzduchem výstřel.
„Co to?“ lekl se Joe.
„Má karabina! znám její třesk!“
„Znamení!“
„Hrozí nám nebezpečí!“
„Možná, že jemu,“ odpověděl Joe.
„Ku předu!“
Lovci sebrali chvatně výtěžek honby a dali se v pochod, řídíce se
ulomenými větvemi, jimiž byl Kennedy označil cestu. Pro houštinu
téměř neproniknutelnou neviděli Viktorie, od níž nemohli býti příliš
vzdáleni.
Zahučela druhá rána.
„Je nakvap,“ prohodil Joe.
76

„Hoj, ještě jedno třesknutí.“
„Zdá se mi, jako by to byla osobní obrana.“
„Pospěšme si.“
I pádili, co jim nohy stačily. Dorazivše na kraj lesa uzřeli
předkem Viktorii na svém místě a doktora v loďce.
„Co se s ním děje?“ zeptal se Kennedy.
„Velký Bože!“ vykřikl Joe.
„Co vidíš?“
„Tam dole zástup černochů, kteří obléhají balon.“
Na tři tisíce kroků tísnilo se vskutku asi třicet postav u paty
sykomory posunkujíce, ryčíce a skáčíce. Několik jich vylezlo na
strom a šplhalo se až do nejvyšších větví. Podobalo se, že je
svrchované nebezpečí.
„Po pánovi je veta!“ zvolal Joe.
„Vzhůru, Joe, chladnou krev a bystré oko. Máme v rukou život
čtyř těch mouřenínů. Ku předu!“
Když uběhli přes tisíc kroků největším hurtem, vyšla z loďky
nová rána; stihla velkého chlapa, jenž lezl po provaze od kotvy.
Bezduché tělo padalo s větve na větev a uvízlo na dvacet stop nad
zemí, klátíc ve vzduchu oběma pažema i oběma nohama.
„Co to?“ podivil se Joe stanuv, „čím se, u ďasa, drží ten lotr?“
„Na tom nesejde,“ odpověděl Kennedy, „běžme! běžme!“
„Ha! pane Kennedy,“ rozesmál se Joe: „za ocas! drží ten se za
ocas! Opice! jsou to jen opice.“.
„Ty jsou ještě horší než lidé,“ odslovil Kennedy vraziv do vřeštící
smečky.
Byla to tlupa paviánů dosti strašných, divokých a ukrutných, na
jichž psí mordy hrozno bylo pohleděti. Než několik střelných ran
přimělo je k rozumu, a pitvorná ta rota utekla, zůstavivši několik
členů na zemi.
Kennedy chytil se mihem řebříku; Joe vlezl do sykomory
a vybavil kotvu; loďka spustila se až k němu, i dostal se do ní bez
obtíží. Za několik minut pak vznesla se Viktorie do povětří
a zamířila k východu povanem mírného větru.
„To byl pěkný útok!“ pravil Joe.
„Domnívali jsme se, že’s obležen domorodci.“
„Byli to na štěstí jenom opice!“ odpověděl doktor.
77

„Z dáli neliší se valně od lidí, milý Samuele.“
„Z blízka také ne,“ dodal Joe.
„Buď jak buď,“ ujal se slova Fergusson, „tento útok opic mohl
míti velmi vážné následky. Kdyby byla kotva povolila jich
neustálému škubání, kdo ví, kam by mě byl vítr zanesl!“
„Co jsem vám říkal, pane Kennedy?“
„Měl jsi pravdu, Joe; ale rovněž pravda jest, že jsi v tu chvíli pekl
antilopí řízky, které dráždily mou chuť pouhým pohledem.“
„Rád věřím,“ odvětil doktor, „antilopí maso je výtečné.“
„Přesvědčte se o tom, pane, je prostřeno na stůl.“
„Na mou věru,“ pravil lovec, „tyto řízky zvěřiny vydychují
divokou vůni, která nezasluhuje nikterak pohrdnutí.“
„Aj! chtěl bych se živiti antilopím masem až do smrti“ liboval si
Joe s plnými ústy, „zvláště se sklenkou grogu, aby se ulehčilo
zažívání.“
Joe upravil řečený nápoj, jejž ochutnali s náležitým povděkem.
„Až dosud daří se vše dosti dobře“ prohodil.
„Velmi dobře,“ přisvědčil Kennedy.
„Poslyšte, pane Dicku: litujete-li, že jste šel s námi?“
„Na toho bych se rád podíval; kdo by mi byl zabránil!“
odpověděl lovec s rázností ve tváři.
Byly čtyři hodiny odpoledne; Viktorie octla se v rychlejším
proudě; půda stoupala nepozorovaně, a za nedlouho označoval
tlakoměrný sloupec výšku 1500 stop nad hladinou mořskou. Doktor
byl pak nucen udržovati vzducholoď dosti silným napětím plynu,
a dmuchavka pracovala bez přítrže.
Okolo sedmi hodin vznášela se Viktorie nad kotlinou
kaněmskou; doktor poznal brzy tento orný kraj v rozloze patnácti
kilometrů s dědinami skrytými mezi baobaby a tykvovníky. Tam je
sídlo jednoho z králův ugogských, kde vzdělanost je snad méně
pozadu, neboť členové vlastní rodiny prodávají se tam řidčeji; leč
zvířata a lidé žijí pospolu v okrouhlých chatách, zbudovaných bez
tesaného dříví v podobě kopek sena.
Za Kaněmem stává se krajina vyprahlou a skalnatou, nežli však
uběhla hodina, nabylo zase rostlinstvo v úrodné nížině nedaleko
Mdabu a vší své bujnosti. S dnem ulehl i vítr, a ovzduší zdálo se
usínati. Doktor hledal nadarmo proud v různých výškách; vida
78

tento klid v přírodě ustanovil se na tom, že stráví noc v povětří,
a pro větší jistotu vznesl se asi na 1000 stop. Viktorie ani se
nepohnula. Noc nádherně hvězdami se třpytící nastala v tichosti.
Dick a Joe natáhli se na pokojné lože a spali tvrdě za hlídky
doktorovy; o půlnoci byl vystřídán Skotem.
„Kdyby se udála příhoda sebe nepatrnější, vzbuď mne,“ nařídil
mu; „a předkem nepouštěj se zřetele tlakoměr. Jeť naším
kompasem!“
Noc byla chladna; jevil se rozdíl skoro 27 stupňů34 mezi její
teplotou a teplotou denní. Jakmile se stmělo, rozzvučel se noční
koncert zvířat, která žízeň a hlad vyhánějí z doupat; žáby skřehotaly
sopránem, s nímž se mísilo vytí šakalů, kdežto mohutný bas lvů
přizvukoval akkordům tohoto živoucího orchestru.
Zaujav z rána své stanovisko, pohlédl doktor Fergusson
zkoumavě na bussolu a znamenal, že vítr v noci přeskočil. Viktorie
urazila asi padesát kilometrů, směřujíc už dvě hodiny
k severovýchodu; přeletěla Mabunguru, kamenitou zemi, posetou
syenitovými balvany pěkně vyhlazenými a všecku prostoupenou
skalisky v podobě oslích hřbetů; kuželovité vypnuliny podobné
skalám karnackým pokrývaly půdu jako tolikéž kamenných oltářů
dunidských; tu a tam bělaly se četné hnáty buvolův a slonů;
stromoví bylo zde málo leč na východě, kde se v hlubokých lesích
skrývalo několik vesnic.
K sedmé hodině objevila se kulatá skála v rozloze téměř čtyř
kilometrů jak ohromná želva.
„Jsme na dobré cestě,“ pravil doktor Fergusson. „Tu jest Džihu
la-Mkoa, kde se zastavíme na několik okamžiků. Rád bych obnovil
zásobu vody potřebnou k činnosti dmuchavky; pokusme se zachytit
někde.“
„Je tu málo stromů,“ namítl lovec.
„Pokusme se přece; Joe, vyhoď kotvy.“
Balon pozbývaje znenáhla vzestupné síly přiblížil se k zemi;
kotvy se smýkaly; hák jedné z nich uvázl v skalní rozsedlině,
a Viktorie stanula.

34 14° stodílných.

79

Nikdo se nedomnívej, že doktor za zastávek mohl úplně shasiti
dmuchavku. Bylať rovnováha balonu vypočtena zároveň s hladinou
mořskou; země pak stoupala neustále, a ballon nalézaje se výši ve
600-700 stop byl by se snažil klesnouti níže než půda sama; bylo
tudíž třeba udržovati jej vzhůru jistým napětím vo díku. Jenom
tehda, kdyby byl doktor za úplného bezvětří spustil loďku až na
zemi, byl by balon zbavený značné tíže setrval v kolmé poloze bez
pomoci dmuchavky.
Mapy věstily rozsáhlé močály na západním svahu Džihu-la–
Mkoy, Joe vydal se tam sám se soudkem, do něhož vešlo se asi
deset gallonů; nalezl bez nesnází naznačené místo nedaleko
opuštěné vísky, nabral vody a vrátil se ani se za tři čtvrti hodiny;
nespatřil nic zvláštního leda ohromné pasti na slony; byl by málem
sám spadl do jedné z nich, kde tlela kostra zpola ohlodaná.
Přinesl z vycházky jakési mišpule, kteréž opice dychtivě žerou.
Doktor poznal ovoce „mbenbu“, stromu velmi hojného ve východní
končině Džihu-la-Mkoy. Fergusson očekával Joa poněkud
netrpělivě, neboť pobyt sebe kratší v této nehostinné zemi
vzbuzoval v něm vždy obavy.
Voda naložena bez obtíží, neboť loďka snesla se takměř až na
zemi; Joe vyrval kotvu a vylezl hbitě k svému pánovi. Doktor
rozdmýchal za chvíli plamen, a Viktorie dala se zase na cestu
vzduchem.
Byla ještě vzdálena na stošedesát kilometrův od Kaze, důležité
osady v africkém vnitrozemí, kam cestovatelé vzhledem
k příznivému jihovýchodnímu proudu mohli doufati, že dorazí ještě
toho dne; postupovali s rychlostí dvacíti kilometrů za hodinu; říditi
vzducholoď bylo pak dosti nesnadno; bez silného napětí plynu
nebylo lze povznésti se příliš vysoko, neboť kraj měl již průměrnou
výšku 3000 stop nad mořem. Doktor pak volil raději, pokud možno,
nezvyšovati napětí; pročež bral se velmi obratně křivolakou čarou
po svahu dosti příkrém a přeletěl blízko nad vesnicemi Thembem
a Tura-Velsem. Tato náležela již k území uňamvezskému, překrásné
krajině, kde stromy dorůstají největších rozměrů, mimo jiné i kakty,
vynikající obrovitostí.
Okolo dvou hodin vznášela se Viktorie za krásné pohody pod
žhavým sluncem, které pohlcovalo sebe nepatrnější proud
80

vzduchový, nad městem Kaze, ležícím zdálí pěti set osmdesáti
kilometrův od pomoří.
„Odpluli jsme ze Zanzibara v devět hodin.“ pravil doktor
Fergusson, prohlížeje své zápisky, „a po dvoudenní plavbě urazili
jsme s oklikami skorem osm set kilometrů. Setníci Burton a Speke
potřebovali půlpáta měsíce, aby vykonali touž cestu.“

81

XV.
Kaze. – Hlučný
trh. – Příjezd
Viktorie. – Vagangové. – Měsíčané. –
Doktorova
procházka. – Obyvatelstvo. – Královské
tembe. – Ženy
královy. – Královský opilec. – Joe uctíván za boha. – Jak se tančí na
měsíci. – Náhlý obrat. – Dva měsíce na obloze. – Nestálost božských
velikánů.
Kaze, důležité místo střední Afriky, není nikterak městem; neníť
města ve vnitrozemí, ať pravdu díme. Kaze je pouhým rozborem
šesti rozhlehlých prohlubin. V nich uzavřeny jsou domy a otrocké
chyše s dvorky a zahrádkami pečlivě pěstovanými; daří se tam ku
podivu cibule, sladké zemáky, okurky, dýně a lanýže výtečné chuti.
Uňamvezy je vlastní zemí Měsíčnou, úrodný a nádherný park
africký; uprostřed prostírá se kraj Uňanembe, rozkošné území, kde
žije lenivě několik rodin omanských, které jsou Araby čisté krve.
Provozovali dlouho obchod v africkém vnitrozemí a v Arabii;
kupčili s klím, slonovinou, kartounem, otroky; jich karavany
procházely těmito rovníkovými krajinami; docházejí posud na
pobřeží nakupovat věci přepychu a rozkoše pro zbohatlé
obchodníky, kteří mezi ženami a sluhy vedou v této okouzlivé
končině život co nejméně pohnutý, nejstejnoměrnější, stále se
povalujíce, smějíce, kouříce nebo spíce.
Kolem těchto prohlubin četné chatrče tuzemců, rozsáhlá tržiště,
pole konopná a durmanová, krásné stromy a milý chládek: toť Kaze.
Tam scházejí se namnoze karavany: z jihu s otroky a s náklady
slonoviny, ze západu pak karavany, dopravující bavlněné látky
a drobné skleněné zboží kmenům u velkých jezer.
Pročež panuje na tržištích věčný ruch, bezejmenný hluk, v němž
splývá křik nosičů smíšené krve, víření bubnův a troubení rohů,
ržání mezků, hýkání oslů, zpěv žen, vřískot dětí a rány rákoskou
džemadarovou35, jež dává takt v této pastýřské symfonii.
Tu jsou rozloženy bez ladu, ba v milém neladu křiklavé látky,
skleněné korály, sloní kly, zuby nosorožčí a žraločí, med, tabák,

35 Náčelník karavany.

82

bavlna; tu se provozují obchody nejpodivnější, při nichž všeliká věc
má cenu jen podle chtivosti, kterou vzbuzuje.
Najednou ztišil se všechen ten vír a ruch, umlkla všechna ta
vřava. Objevilať se Viktorie v povětří; vznášela se velebně
a sestupovala ponenáhlu neodchylujíc se od kolmice. Muži, ženy,
děti, otroci, kupci, Arabové a černoši, vše se rozprchlo a skrylo
v „tembech“ a chyších.
„Milý Samuele,“ pravil Kennedy, „neustaneme-li naháně
takového strachu, bude nám za těžko vejíti v obchodní styky s oněm
lidmi.“
„Nicméně“ ozval se Joe, „bylo by velice snadno provést obchod.
Stačilo by sestoupit pokojně, odnést nejdražší zboží a nestarat se
o prodavače. Člověk by zbohatl.“
„Aj!“ odvětil doktor, „tito domorodci měli strach v prvním
okamžiku. Ale za nedlouho přijdou zase z pověry nebo ze
zvědavosti.“
„Myslíte, pane?“
„Však uvidíme; leč opatrnost káže, abychom se příliš
nepřibližovali; Viktorie není balonem krytým ani obrněným; pročež
není chráněna ani proti kulce, ani proti šípu.“
„Což hodláš, milý Samuele, zapřísti rozhovor s těmito Afričany?“
„Bude-li lze, proč ne?“ odpověděl doktor; „v Kaze jsou zajisté
arabští kupci, vzdělanější, méně divocí. Pamatuji se, že pánové
Burton a Speke nemohli než chváliti pohostinnost zdejších
obyvatelův. A proto můžeme se odvážiti dobrodružství.“
Viktorie přiblíživši se nepozorovaně k zemi, zachytila se jednou
z kotev v koruně stromové nedaleko tržiště.
Veškero obyvatelstvo povylezlo v tu chvíli ze svých děr; hlavy
vykukovaly nedůvěřivě. Několik Vagangů, jež bylo poznati po
kuželovitých ozdobách z lastur, vystoupilo směle; byli to místní
čarodějové. Měli na pásech zavěšeny černé tykvičky pomazané
tukem a všeliká kouzla, vyznačující se ostatně nečistotou v pravdě
doktorskou.
Ponenáhlu přidružil se k nim dav, ženy a děti je obstoupily,
bubeníci tloukli do bubnů jak o závod, ruce se spínaly a vztahovaly
k nebesům.
83

Doktor Fergusson uvítán s velikými poctami.

„Tímto způsobem prosí,“ pravil doktor Fergusson; „nemýlím-li
se, jsme k tomu určeni, abychom hráli velkou úlohu.“
„Nuže, pane, hrejte ji!“
„Ty, milý Joe, staneš se třebas bohem.“
„Aj, pane, to mi hrubě nevadí, a kadidlo nebylo by mi nevděk.“
V tom pokynul jeden z čarodějů, Myanga, a všechen ten povyk
ustoupil rázem úplnému tichu. Promluvil několik slov
k cestovatelům, ale neznámým jazykem.
Doktor Fergusson neporozuměv prohodil na zdařbůh několik
arabských výrazův, i bylo mu hned odpověděno tímto jazykem.
84

Řečník spustil dlouhou promluvu velice květnatou, která
poslouchána velmi pozorně; doktor poznal brzy, že považují
Viktorii do opravdy za měsíc sám soudíce, že se tomuto
milostivému bohu uráčilo sestoupiti do města s třemi svými syny,
kterážto čest nepřijde prý nikdy v nepamět v této zemi sluncem
milované.
Doktor odpověděl velmi důstojně, že měsíc koná každých tisíc let
okružní cestu nemoha odolati touze, aby se ukázal z blízka svým
zbožňovatelům, a že je proto žádá, aby se neostýchali, a používajíce
jeho božské přítomnosti, vyjevili mu své potřeby a svá přání.
Na to odvětil čaroděj, že král, „mvani“, nemocný již dlouhá léta,
žádá si nebeské pomoci, i zval měsíčany, aby se k němu odebrali.
Doktor oznámil pozvání svým druhům.
„A ty se chceš odebrat k tomu černošskému králi?“ zeptal se
lovec.
„Ovšem. Zdá se mi, že tito lidé nemají nic zlého za lubem;
ovzduší je klidné; není ani vánku! Nemáme proč se strachovati
o Viktorii.“
„Ale co počneš?“
„Upokoj se, milý Dicku; trochu léku pomůže mi z nesnází.“
Potom obrátil se k davu:
„Měsíc slitoval se nad panovníkem drahým všem dětem
uňamvezským, svěřil nám starost o jeho vyléčení. Nechať se
připraví k naší návštěvě!“
Povyk, zpěv a radostné projevy strhly se zdvojenou silou,
a všechno to náramné mraveniště černých hlav hnulo se pochodem.
„Nyní, přátelé,“ řekl doktor Fergusson, „dlužno uvážiti vše;
možná, že budeme mimo nadání nuceni kvapem odjeti. Pročež
zůstane Dick v loďce a postará se dmuchavkou o dostatečnou sílu
vzestupnou. Kotva vězí pevně; není se ničeho obávati. Já slezu na
zemi. Joe mne doprovodí; avšak neodstoupí od konce řebříku.“
„Jakže! ty půjdeš sám k tomu mouřenínovi?“ zvolal Dick.
„Jakže! pane Samuele,“ zvolal Joe, „což nechcete, abych šel
s vámi až na místo?“
„Ne, půjdu sám; tito hodní lidé domýšlejí se, že je veliký jejich
bůh měsíc poctil návštěvou; jsem chráněn pověrou; pročež nebojte
se ničeho a setrvejte každý na stanovisku, které vám vykazuji.“
85

„Když tomu chceš…“ odpověděl lovec.
„Dbej, ať se plyn roztahuje“
„Buď bez starosti.“
Křik domorodců se rozmáhal; naléhali důrazně o nebeskou
pomoc.
„Hle! hle!“ pravil Joe. „Zdá se mi, že si počínají poněkud
pánovitě vůči hodnému měsíci a jeho božským synům.“
Doktor nesa s sebou cestovní lékárničku slezl na zemi, kam jej
předešel Joe. Tento tváře se vážně a důstojně, jak se slušelo, usedl
u spodku řebříku po arabsku s nohama pod sebe podloženýma,
a část davu obstoupila jej uctivým kruhem.
Zatím bral se doktor Fergusson zvolna ke „královskému tembu“,
ležícímu dosti daleko za městem, maje v čele průvod hřmotících
nástrojů hudebních a za sebou družinu nábožných věřících; byly asi
tři hodiny a slunce zářilo stkvěle; činilo zajisté, co mohlo, pro tu
příležitost.
Doktor vykračoval si důstojně; Vagangové jej oblopili a bránili
přístup davu. Fergussona dohonil brzy levoboček králův, mladík
zevnějšku dosti slušného, jenž byl po domácím obyčeji jediným
dědicem otcovského jmění s vyloučením dětí manželských; padl na
zemi před synem měsíce, který jej pozdvihl milostivým posunkem.
Za tři čtvrti hodiny dospěl tento nadšený průvod stinnými
stezkami prostřed vší nádhery tropického rostlinstva ke
královskému paláci, jakési čtverhranné budově, Ititeňa řečené
a stojící na svahu pahorku. Jakási veranda, utvořená doškovou
střechou, objímala stavení kolem do kola, spočívajíc na dřevěných
kolech, které jevily nehrubě zdařilé pokusy řezby. Stěny byly
ozdobeny dlouhými čarami červenavé hlíny, jež měly představovati
podoby lidské a hadí; tyto byly ovšem podařenější než ony. Kryt
tohoto příbytku nepřiléhal na samé zdi, pročež mohl vzduch volně
provívati; ostatně oken nebylo; sotva cosi dveřím podobného.
Doktor Fergusson uvítán s velikými poctami od životních
strážcův a oblíbenců, lidí z krásného plemene Vaňamvezů, čistého
rázu národů středoafrických, silných a složitých, vynikajících
pěknými tvary a pěkným vzhledem. Měli vlasy rozčesány na velký
počet cůpků na plece jim splývajících; a tváře od skrání až po ústa
pruhovány zářezy černou nebo modrou barvou napuštěnými.
86

V uších ohyzdně roztažených tkvěly jim dřevěné kotouče a desky
z gumy kopalové; byli přioděni látkami křiklavých barev a vojáci
ozbrojeni assagaji, luky, šípy s háčky otrávenými pryšcovou šťávou,
tesáky, „simy“, dlouhými to šavlemi jako pila zoubkovanými,
a sekerami pro jednu ruku.
Doktor vstoupil do paláce. Po jeho příchodě zdvojil se přes
královu nemoc povyk už dříve strašlivý. Všiml si, že na podvoji
dveří visí jako talismany zaječí ocasy a zebří hřívy. Byl od zástupu
žen Jeho Veličenstva přivítán běžnými zvuky „upata“, jakéhosi
cymbalu urobeného ze dna měděného hrnce, a hřmotem „kilinda“,
bubnu zvýší pěti stop, vyhloubeného ze stromového špalku, do
něhož dva umělci bušili pěstmi.
Ženy byly namnoze velmi hezké a kouřily smějíce se tabák
a thang z velkých černých dýmek; jevily pěkné tvary v dlouhých
řízách dobře jim slušících a kolem pasu měly zavěšeny zástěry
z tykvových vláken. Šest sedělo jich stranou nejsouce nejméně
vesely z celé té tlupy, ačkoli na ně čekaly kruté muky. Až by král
umřel, měly s ním býti za živa pohřbeny, přece se u věčné samotě
vyrážely.
Doktor Fergusson, přehlédnuv jediným mžikem všechen ten
souhrn, přistoupil k dřevěnému loži panovníkovu. Spatřil muže asi
čtyřicítiletého, úplně otupělého hýřením všeho druhu, jemuž nebylo
pomoci. Tato choroba léta se již vlekoucí nebyla ničím jinými nežli
věčnou opilostí. Královský ten opilec byl již skorem pozby, vědomí,
a všechen čpavek na světě nebyl by ho vzpamatoval.
Oblíbenci a ženy poklekše sklonili se za této slavnostní návštěvy.
Několika krůpějemi ostré silice oživil doktor na okamžik to ztupělé
tělo; král sebou pohnul a poněvadž byl už po kolik hodin ležel jako
mrtvola, nedávající ničím na jevo, že v ní posud bije život, zavdal
tento projev podnět ke zdvojenému křiku na počest lékaři.
Doktor maje toho dost, odstrčil rychlým pohybem zbožňovatele
příliš dotěrné a vyšel z paláce. Zamířil k Viktorii. Bylo šest hodin
večer.
Joe čekal za jeho nepřítomnosti trpělivě u žebříku; dav
prokazoval mu největší pocty. Jsa pravým měsíčanem neodmítal
jich. Na boha vypadal jako člověk dosti hodný, nijak pyšný, ba
87

i dosti důvěrný k mladým Afričankám, jichž neomrzelo na něj se
dívati. Mimo to pouštěl se s nimi do roztomilých řečí.

Kotva uchvátila čaroděje, a balon vyhoupl se s ním do vzdušného prostoru.

„Klanějte se, slečny, klanějte,“ říkal jim, „jsem dobrý chlap,
ačkoliv jsem syn bohův!“
Přinášely mu obětní dary, obyčejně uložené ve „mzimech“ neboli
fetišových chatách. Záležely v ječných klasech a v „pombé“. Joe
pokládal slušným okusiti tento druh piva velmi silného; leč jeho

88

patro nesneslo jeho ostrosti, jakkoli bylo zvyklé vínu a whiskyi.36
Ušklíbl se strašně, což diváci považovali za milostný úsměv.
A po té jaly se mladé dívky, spustivše zdlouhavou, jednozvukou
píseň, provozovati kolem něho vážný tanec.
„A! vy tančíte!“ zvolal. „Hoj! nezůstanu za vámi a ukážu vám, jak
se tancuje u nás doma.“
I dal se do úžasného křepčení, kroutě, protahuje, ohýbaje se,
tanče po nohou, tanče po kolenou, tanče po rukou, stavě na odiv
podivné obraty a přemety, neuvěřitelné postoje, nemožné pitvory,
a podávaje takto těm lidem zvláštní pojem o tom, jak bohové tančí
na měsíci.
Všichni tito Afričané pak, již v napodobení vyrovnávají se
opicím, dovedli za chvilku opětovati jeho způsoby, jeho skoky, jeho
kozelce; neušlo jim ani posunku, nezapomněli jediného vrtnutí;
nastal pak ruch, shon, vír, jehož nelze ani přibližně vylíčiti. Když
byly radovánky v nejlepším proudu, spatřil Joe doktora.
Vracel se spěšnými kroky v davu povykujícím a nespořádaném.
Čarodějové a pohlaváři zdáli se býti velmi rozčileni. Obstupovali
doktora, tísnili ho, vyhrožovali mu.
Podivný obrat! Co se přihodilo? Či snad král vypustil hloupě
ducha v rukou nebeského lékaře?
Kennedy znamenal nebezpečí se svého stanoviska, nechápaje
jeho příčiny. Balon silně vzhůru puzený roztaženým plynem,
napínal provaz jej poutající, nemoha se dočkati, aby se vznesl do
povětří.
Doktor dorazil k řebříku. Pověrečná bázeň držela ještě dav na
uzdě, bráníc se dopustiti se násilí na jeho osobě; stoupal kvapem po
příčelích a Joe hbitě za ním.
„Ani chvilky není na zmar,“ pravil k němu jeho pán. „Nevybavuj
kotvy! Přetneme provaz! Pojď za mnou!“
„Ale co se děje?“ zeptal se Joe vlézaje do loďky.
„Co se stalo?“ divil se Kennedy s karabinou v ruce.
„Pohleďte,“ odpověděl doktor ukazuje na obzor.
„Nuže?“ otázal se lovec.
„Nuže! měsíc!“
36 Silná skotská neb irská ječná kořalka.

89

Vycházel vskutku měsíc červený a lesklý jak ohnivý kotouč na
blankytném pozadí. Byl to věru on! On a Viktorie!
Buď byly dva měsíce, buď nebyli cizinci leč podvodníky, mamiči,
nepravými bohy!
Takové byly samozřejmé úvahy davu. Odtud ten náhlý obrat.
Joovi nedalo, aby se hlučně nerozesmál. Obyvatelé kazeští
chápajíce, že se jim kořisť vymyká, strhli hrozný ryk, luky, pušky
mířily na balon.
Ale jeden z čarodějů pokynul. Zbraně se sklonily; vyšplhal se na
strom, zamýšleje uchopiti kotviční vazák a stáhnouti vzducholoď
k zemi.
Joe se vztyčil se sekerou v ruce.
„Třeba-li přetít?“ optal se.
„Počkej,“ odvětil doktor.
„Ale ten černoch?…“
„Snad si zachráníme kotvu, a na tom dost. Na přetnutí je vždy
dosti času.“
Čaroděj dostav se na strom počínal si tak úsilně, že ulámal větve
a vybavil na konec kotvu; nemohouc odolati mocnému napětí
balonu, povolila a uchvátila mezi nohama čaroděje, který sedě
obkročmo na tomto netušeném létavém oři, vyhoupl se s ním do
vzdušného prostoru.
Dav byl všecek ohromen vida jednoho z Vagangův, an se vznáší
do výše.
„Hurá!“ vzkřikl Joe, zatím co Viktorie puzena vzestupnou silou
stoupala velmi rychle.
„Drží se dobře,“ pravil Kennedy; „malá projížďka mu neuškodí.“
„Máme srazit toho negra jednou ranou?“ tázal se Joe.
„Zda bys se nestyděl?“ namítal doktor. „Vysadíme ho pěkně na
zemi, a po tomto dobrodružství, tuším, vzroste jeho kouzelnická
moc ku podivu v mysli jeho vrstevníků.“
„Jsou s to, aby si ho povýšili na boha,“ zvolal Joe.
Viktorie dospěla do výše asi tisíce stop. Černoch upínal se na
provaz s hroznou křečovitostí. Trval v úmlku, a oči tkvěly mu
strnule v důlcích. Jeho hrůza byla smíšena s údivem. Slabý vítr hnal
balon za město. Za půl hodiny po té doktor vida, že je kraj
liduprázdný, zmírnil plamen dmuchavky a přiblížil se k zemi. Na
90

dvacet stop od ní uzrálo v černochovi náhlé rozhodnutí: seskočil;
dopadl na nohy a utíkal směrem ke Kaze, kdežto Viktorie, zbavená
najednou přítěže, vznesla se opět do vzduchu.

91

XVI.
Známky bouře. – Měsíčná země. – Budoucnost africké pevniny. – Stroj
poslední doby. – Rozhled po kraji při západu slunce. – Květena a zvířena. –
Bouře. – Ohnivé pásmo. – Hvězdnaté nebe.
„Takové jsou konce,“ pravil Joe, „když se lidé vydávají za syny
měsíce bez jeho dovolení Tento souputník byl by nám málem
vyvedl ošklivý kousek! Či jste snad, pane, uškodil svým lékem jeho
pověsti?“
„Ano,“ ozval se lovec, „kdo vlastně byl ten kouzelný král?“
„Starý, polomrtvý opilec,“ odpověděl doktor, „jehož smrt
nezpůsobí valného hoře. Avšak plyne z toho mravní naučení, že
pocty rychle pomíjejí, a proto nemějme v nich přílišné záliby.“
„Tím hůře,“ vece Joe. „Mně se tu líbilo! Být zbožňován! hrát si na
boha po chuti! Ale co chcete? Měsíc se ukázal, a to celý červený, což
je pádným důkazem, že se zlobil!“
Za tohoto a podobného hovoru, v němž Joe posuzoval nočního
poutníka po blankytu nebeském se stanoviska z brusu nového,
zatáhla se obloha na severu velkými mračny… mračny chmurnými
a těžkými. Vítr dosti silný, na nějž uhodili ve výši tří set stop nad
zemí, hnal Viktorii k severovýchodu. Nad ním klenula se jasná báň
nebeská; leč bylo cítiti, že jest obtěžkána.
Kolem osmi hodin večer octli se cestovatelé na 32° 40' délky a 4°
17' šířky; vzduchové proudy unášely je vlivem nastávající bouřky
rychlostí padesáti kilometrů za hodinu. Pod nohami míjely jim
rychle úrodné zvlněné roviny mfutské. Divadlo bylo hodno obdivu
a s obdivem se potkávalo.
„Jsme v samé zemi Měsíčné,“ vysvětloval doktor Fergusson,
„neboť uchovala si toto jméno, kterým ji obmyslil starověk,
bezpochyby proto, že tu byl měsíc od jakživa uctíván za boha. Je to
v pravdě nádherná krajina, a krásnější rostlinstvo sotva by se jinde
nalezlo.“
„Kdyby bylo vůkol Londýna, nebylo by to přirozené,“ podotkl
Joe; „ale bylo by to velice příjemné! Proč jsou ty krásné dary
uštědřeny právě zemím tak barbarským?“
92

„Kdo ví,“ odtušil doktor, „nestane-li se někdy tato končina
střediskem vzdělanosti? Možná, že se sem příští národové nahrnou,
až budou evropské kraje tou měrou vyčerpány, že nevyživí svého
obyvatelstva.“
„Věříš-li tomu?“ prohodil Kennedy.
„Zajisté, milý Dicku. Viz průběh události; považ postupné
stěhování národův a dospěješ k témuž důsledku jako já. Asie jest
první živitelkou lidstva, není-li pravda? Snad po čtyři tisíce let
pracuje, zúrodňuje se, plodí, a potom, když kamení vyrazilo tam,
kde vyrážely zlaté žně Homerovy, opustili její zplozenci její
vysílené, uvadlé lůno. Vidíš je, ani se valí do Evropy mladé
a mohutné, která je živí po dva tisíce let. Ale její úrodnosti již ubývá;
její plodnost menší se den ode dne; ty nové choroby, jež zachvacují
každý rok zemské plodiny, ty hubené sklizně, ty nedostatečné
pomůcky, to vše jest neklamným znamením chabnoucí zdatnosti
životní, nastávající výsily. Tato nová pevnina stárne rovněž; její
hvozdy kácejí se pod sekerou průmyslu; její půda jaloví vydavši
příliš mnoho toho, co se na ni přílišnou měrou vymáhalo; kde
vybujela dvojí žeň každoročně, vzchází stěží z té půdy jediná, a to
vynuceně. Tu pokyne Afrika novým plemenům, nabízejíc jim
poklady nahromaděné v jejím lůně prodlením věků. Podnebí
osudné cizincům vyčistí se odvodněním a vysoušením; ty
rozptýlené vody sloučí se ve společné koryto a utvoří splavnou
tepnu. A tato země, nad kterou se vznášíme, úrodnější, bohatší,
životnější nad jiné, stane se nějakou velkou říší, kde vzniknou
vynálezy ještě podivuhodnější, nežli jest pára a elektřina.“
„Ach! pane, to bych rád viděl,“ pravil Joe.
„Přišel jsi na svět příliš záhy, hochu.“
„Mimo to,“ prohodil Kennedy, „možná, že to bude doba velmi
nudná, když průmysl pohltí vše pro sebe! Aby vynalézali stroje,
nechají se lidé jimi požírat! Vždycky jsem si představoval, že
posledním dnem světa bude den, kdy nějaký ohromný kotel
vytopený na tři milliardy atmosfér vyhodí naši zeměkouli do
povětří!“
„A já dodávám,“ ozval se Joe, „že Američané nebudou
posledními, kteří budou pracovat o strojích!“
93

„Jsou opravdu velkými kotláři,“ přisvědčil doktor. „Ale
nepouštějíce se příliš do takových přetřesů, spokojme se
a obdivujme se této zemi Měsíčné, poněvadž jest nám dopřáno ji
viděti.“
Slunce, vysílajíc poslední paprsky pod spoustou nakupených
mraků, zdobilo zlatým lemem všeliký výstupek půdy: obrovské
stromy, stromovité rostliny; mechy v úrovni země, vše bylo účastno
této skvoucí záplavy; půda slabě krabatá vypínala se tu a tam
v kuželovité pahorky; na obzoru nejevily se hory; náramné zarostlé
ohrady z kolů, neprostupné ploty, trnité džungle dělily od sebe
mýtiny, kde se rozkládaly četné vsi; ohromné pryšce vystávaly
kolem nich jako přirozené hradby, splétajíce se s korálovitým
větvovím křovin.
Za nedlouho spatřili Malagazari; hlavní přítok jezera Tanganiky,
an se vine zelenými houštinami; vnímal v sebe četné vodotoky,
vznikající z ručejů vzdýmajících se za plístě, nebo rybníky
vyhloubené v jílovitém ložisku půdy. Pozorovatelům s výše byla to
síť vodopádů rozestřená po vší západní straně kraje.
Skot s velkými hrby pásl se na tučných luzích, mizeje ve vysoké
trávě; lesy v pravdě velikolepé jevily se zrakům náramnými
kyticemi; leč v těchto kyticích skrývali se lvi, levharti, hyeny,
pardalové, chráníce se proti poslednímu vedru dne. Časem rozvlnil
slon vrcholky houštin, a vzduchem rozlehl se praskot stromů
povolujících jeho mohutným klům.
„Jaké to loviště!“ zvolal nadšený Kennedy; „kulka vystřelená
jenom na zdařbůh do samého lesa, stihla by zvěř jí hodnou! Což by
se nemohl učinit malý pokus?“
„Nikoli, milý Dicku; nadchází noc… noc hrozivá, provázená
bouřkou. Bouřky pak jsou děsné v této končině, kde půda je
takového rázu, jako nesmírná elektrická batterie.“
„Máte pravdu, pane,“ přisvědčil Joe; „parno jest už přímo dusné,
vítr utišil se nadobro; je cítit, že se cosi chystá.“
„Parokruh je prosycen elektřinou,“ odpověděl doktor; „kdekterý
živoucí tvor je citliv tohoto stavu v povětrnosti, jenž předcházívá
před řáděním živlův, i přiznávám se, že se mne nikdy nedotýkal
takovou měrou.“
„Nuže,“ otázal se lovec, „nebylo by radno sestoupit?“
94

„Naopak, Dicku, raději bych vystoupil. Jedině se obávám, abych
nebyl zanesen mimo svou cestu, jsa nucen projíti vzduchovými
proudy.“
„Což se chceš odchýliti od směru, kterým se bereme od pomoří?“
„Budu-li s to,“ odvětil Fergusson, „dám se příměji na sever přes
sedm až osm stupňů; pokusím se dostati do domnělých šířek
nilských pramenů; možná, že zpozorujeme nějaké stopy výpravy
setníka Spekea neb i karavany pana z Heuglinů. Jsou-li mé výpočty
správny, nalézáme se na 32° 40' délky, a já bych rád dospěl rovnou
za rovník.“
„Podívej se pak!“ zvolal Kennedy přerušiv soudruhovi řeč,
„podívej se na ty hrochy, kteří vylézají z rybníků, na ty spousty
masa krví nalitého, a na ty krokodily, kteří lapají hlučně vzduch!“
„Dusí se!“ pravil Joe. „Ach! jak rozkošný to způsob cestování,
a jak opovrhuje člověk všemi těmi neřestnými zeměplazy! Pane
Samuele! pane Kennedy! vizte pak ty smečky zvířat, která postupují
sraženými šiky! Je jich dojista dvě stě; jsou to vlci.“
„Nejsou, Joe, nýbrž divocí psi; znamenité plemeno, které se
neleká ani útoků na lvy. Je to nejhroznější setkaná, která může
stihnouti cestovatele. Je hned rozsápán na kusy.“
„Dobrá! Joe se jistě nepokusí dát jim náhubek,“ odpověděl
roztomilý jonák. „Ostatně je-li jim to vrozeno, nesluší se pokládat
jim to za zlé.“
Vlivem bouře nastávalo znenáhla ticho; podobalo se, že zhuštěný
vzduch pozbyl způsobilosti přenášet zvuky; ovzduší bylo jako
vycpáno, nemajíc nijaké ozvučnosti jako sál čalouny ověšený. Pták
veslař, volavka korunatá, strakapoudi červení a modří, posměváček,
mandelíci mizeli ve velkých stromech. Veškerá příroda jevila
příznaky nastávající zátopy.
V devět hodin večer stanula Viktorie nepohnutě nad Msénem,
velkým souborem vsí v šeru ledva viditelných; chvílemi ukázal
odlesk paprsku, zabloudilého do pošmurné vody, příkopy
pravidelně rozložené, a posledním zásvitem zachytil pohled klidnou
a tmavou podobu palem, marhaníků, sykomor a obrovských pryšců.
„Dusím se,“ posteskl si Skot, vdychuje plnými plicemi co nejvíce
toho vzduchu zředěného; „už se ani nehýbáme! Zda sestoupíme?“
„Což bouřka?“ namítl doktor jsa dosti znepokojen.
95

„Obáváš-li se, aby tě vítr nezanesl, tuším, že se nemůžeš
odhodlati k ničemu jinému.“
„Možná, že se bouřka dnes v noci nestrhne,“ podotkl Joe;
„mračna jsou velmi vysoko.“
„Právě to jest příčinou, že váhám povznésti se nad ně; musili
bychom vystoupiti do velké výše a pustiti zemi s očí, i nevěděli
bychom po celou noc, plujeme-li a v kterou stranu plujeme.“
„Rozhodni se, milý Samuele, je nakvap.“
„Mrzutá věc jest, že vítr ulehl,“ pravil Joe; „byl by nás odvál
daleko od bouřky.“
„Toho dlužno litovati, přátelé, neboť mračna jsou nám
nebezpečna; nesou v sobě protivné proudy, které nás mohou uvrci
do jich vírův a do blesků mohoucích nám zapáliti balon. Mocný
záduv pak může nás sraziti k zemi, spustíme-li kotvu do stromové
koruny.“
„Co tedy počít?“
„Třeba udržovat Viktorii v prostředním pásmě mezi
nebezpečenstvy země a nebe. Máme dostatek vody pro dmuchavku,
a našich dvě stě liber přítěže je nedotčeno. V čas potřeby jí použiju.“
„Budeme bdíti s tebou,“ navrhl lovec.
„Ne, přátelé; přikryjte bezpečně zásoby a lehněte si; vzbudím vás,
bude-li třeba.“
„Ale, pane, neučinil-li byste dobře, kdybyste si sám odpočinul,
poněvadž nám dosud nic nehrozí?“
„Nikoli, děkuji, hochu; budu raději vzhůru. Visíme nepohnutě,
a nezmění-li se okolnosti, budeme zítra zrovna na témž místě.“
„Dobrý večer, pane.“
„Dobrou noc, možno-li.“
Kennedy a Joe natáhli se pod pokryvky, a doktor osamotněl
v nadpozemském prostoře.
Zatím spouštěla se mračná báň ponenáhlu níže, a vůkol
rozhostila se čirá tma. Černá klenba rozestírala se kolem zeměkoule,
jako by ji chtěla rozdrtiti. Najednou ozářil mrákoty blesk mocný,
rychlý, ostrý; dříve nežli se zavřel jeho rozzor, zaduněl děsný rachot
hromový hlubokostmi nebeskými.
„Vzhůru!“ zvolal Fergusson.
96

Oba spáči vyskočili mu k službám, byvše probuzeni strašlivým
lomozem.
„Sestupujeme-li?“ otázal se Kennedy.
„Nesestupujeme! balon by neodolal. Vystupme prve, než se ty
mraky rozplynou ve vodu, a než se rozpoutá vítr!“
I dmýchal horlivě plamen dmuchavky do závitků hadice.
Tropické bouře propukají s rychlostí rovnou jich zuřivosti. Druhý
blesk šlehl mračnem, maje hned v zápětí dvacet jiných.
Nebe míhalo se pruhy elektrických jisker, které se krupily pod
velkými dešťovými krůpějemi.
„Opozdili jsme se,“ pravil doktor. „Musíme nyní projeti ohnivým
pásmem s balonem naplněným zápalným vzduchem!“
„Nuže, k zemi! k zemi!“ naléhal stále Kennedy.
„Nebezpečí, že do nás uhodí, bylo by skoro stejné, a větvoví
stromů roztrhalo by nás za chvilku.“
„Stoupáme, pane Samuele!“
„Rychleji! ještě rychleji!“
V této končině africké není za rovníkových bouří nic vzácného,
napočte-li se za minutu třicet až třicetpět blesků. Obloha plane
takořka ohněm, a rachot hromový nebere přítrže.
Vítr rozpoutal se s děsnou prudkostí v tomto zaníceném ovzduší;
vířil mraky do běla žíhanými; zdálo se, jako by dující obrovský
měch rozdmychoval všechen ten požár.
Doktor Fergusson rozpaloval dmuchavku do plného žáru; balon
se nadýmal a stoupal; uprostřed loďky klečel Kennedy, drže záclony
stanu. Balon točil se závratným vírem, a cestovatelé byli zmítáni
hrozným způsobem. V obalu vzducholodi prohlubovaly se velké
dutiny; vítr zapíral se mocně do něho, a jeho návalem zvučela
dykyta. Jakési kroupy, předeslavše silný hřmot, spustily se
vzduchem a dopadaly praskavě na Viktorii; nicméně brala se dále
vzestupným pochodem. Blesky rýsovaly plamenné křivky na jejím
povrchu; byli v samém ohni.
„Bůh nás ostříhejž!“ pravil doktor Fergusson; „jsme v jeho rukou;
jedině on může nás spasiti. Připravme se na všelijakou příhodu, i na
požár; náš pád nebude třebas náhlý.“
Hlas doktorův dozněl stěží ke sluchu jeho soudruhů; leč viděli
jeho klidnou tvář v zášlezích blesků; pozoroval úkazy vyzařování
97

způsobené ohněm svatého Eliáše, jenž poskakoval po balonové síti.
Balon točil, kolotal se, avšak stoupal výš a výše; než minulo čtvrt
hodiny, povznesl se nad pásmo bouřných mrakův; elektrické
proudy rozlévaly se pod ním jako nesmírná koruna ohňostroje na
jeho loďce zavěšená.
Tu se naskytlo jedno z nejkrásnějších, divadel, jichž příroda může
dopřáti člověku. Dole bouřka. Nahoře obloha hvězdnatá, pokojná,
tichá, netečná, s měsícem vysílajícím líbezné paprsky na ty
rozhněvané chmury.
Doktor Fergusson podíval se na tlakoměr; ukazoval výšku
dvanácti tisíc stop. Bylo jedenáct hodin večer.
„Díky Bohu, je po všem nebezpečí,“ oddechl si; „stačí setrvati
v této výši.“
„To bylo děsné!“ odtušil Kennedy.
„Aj,“ ozval se Joe, „to dodává cestě rozmanitosti, a mne věru
nemrzí, že jsem viděl bouřku trochu shůry. Je to pěkná podívaná!“

98

XVII.
Hory Měsíčné. – Zelené moře. – Vyhozená kotva. – Vlečný slon. – Rychlá
palba. – Smrt tlustokožcova. – Polní pec. – Hostina na trávě. – Noc na
zemi.
V pondělí okolo šesti hodin ráno vyhouplo se slunce nad obzor;
mračna se rozptýlila, a čiperný vítr províval svěžestí jeho jitřní první
paprsky.
Země všecka vonící objevila se opět zrakům cestovatelů. Balon,
točící se na místě v protivných proudech, byl sotva urazil kousek
cesty; doktor zmírniv napětí vodíku sestupoval, aby zachytil směr
více půlnoční. Dlouho hledal nadarmo; vítr unášel jej na západ až na
dohled proslulých Měsíčných hor, které kupily se polokruhem okolo
cípu jezera Tanganiky; jich řetěz, trochu trhaný, rýsoval se na
modravém obzoru; mohlo se říci, že jest to přirozené opevnění,
zřízené proti těm, kdož chtí probádati střední Afriku. Některé
osamělé kužele nesly na sobě stopy věčného sněhu.
„Hle, jsme v neprozkoumané zemi,“ pravil doktor, „kapitán
Burton pronikl daleko na západ, ale nepodařilo se mu dosáhnouti
těchto proslulých hor; dokonce i popíral, že existují, jakž to tvrdil
Speke, jeho soudruh, a ujišťoval, že hory ty zrodily se ve fantasii
Spekeově; my, přátelé, nemůžeme o tom pranic pochybovati.“
„A překročíme je?“ tázal se Kennedy.
„Nikoliv, dá-li Bůh; doufám, že dostanu příznivý vítr, který mne
zanese k rovníku; vyčkám jej, bude-li třeba, naložím š Viktorií jako
s lodí, která za protilehlých větrů vyhazuje kotvu.“
Předvídání doktorovo se splnilo. Když byla Viktorie vyzkoumala
různé výšky, plula směrem severovýchodním prostřední rychlostí.
„Máme dobrý směr,“ pravil, pozoruje kompas, „a jsme asi dvě stě
stop nad zemí – vesměs to okolnosti příznivé k seznání těchto
nových končin; kapitán Speke na své cestě k objevení jezera Ukereve
postupova více k východu, přímou čarou přes Kazeh.“
„Poplujeme takto dlouho?“ tázal se Kennedy.
„Snad. Naším cílem jest dosáhnouti některého bodu poblíže
pramenů Nilu, i musíme uraziti přes šest set mil, bychom dosáhli
nejkrajnější hranice, jíž dosáhli badatelé, kteří přišli od severu.“
99

„A nevkročíme nohou na zem,“ prohodil Joe, „aby naše nohy
trochu okřály?“
„Zajisté že ano; musíme ostatně šetřiti svými potravinami a tu,
dobrý Dicku, budeš nás moci zásobiti čerstvým masem.“
„Jakým jen bude ti libo, příteli Samueli.“
„Obnovíme též svoji zásobu vody, kdož ví, zdaž neocitneme se
v krajinách vyprahlých? – Člověk nemůže býti ani dost opatrný.“
O poledni byla Viktorie na 29° 15' délky a 3° 15' šířky. Minula ves
Ujofu, nejzazší severní hranici uňamvezskou, míříc k jezeru
Ukereve, jehož nebylo lze posud dozříti.
Národové obývající při rovníku zdají se býti vzdělanější a jsou
podřízeni samovládcům, jichž zvůle ničím není obmezena;
nejjednotnějším útvarem státním mezi nimi jest říše Karagve.
Tři cestovatelé usnesli se na tom, že přistanou k zemi na prvním
vhodném místě. Chtěli učiniti delší zastávku, a vzducholoď
podrobena bedlivé přehlídce; plamen dmuchavky zmírněn; kotvy
s loďky spuštěné smýkaly se v brzku vysokou travou nesmírné
prérie; s jisté výšky podobalo se, že je porostlá hladkou pažití, ale
tato pažiť byla vskutku houštinou zvýší sedmi až osmi stop.
Viktorie dotýkala se těchto travin, neohýbajíc jich, jak obrovský
motýl. V úzoru nebylo překážky. Bylo to, ať tak díme, zelené moře
bez jediného úskalí.
„Takto poletíme asi dlouho,“ ozval se Kennedy; „nevidím ani
jediného stromu, k němuž bychom se přiblížili; zdá se mi, že je po
honbě.“
„Sečkej, milý Dicku; v této trávě vyšší než ty nemohl bys honiti;
však najdeme na konec příhodné místo.“
Byla to v pravdě rozkošná projížďka, hotová plavba po tom moři
tak zeleném, téměř průzračném a vanoucím větrem slabě zčeřeném.
Loďka zasluhovala věru toho jména, leda že chvílemi vyletělo
z vysoké trávy s tisícerým veselým křikem hejno ptáků stkvělých
barev; kotvy nořily se do tohoto květnatého jezera, orajíce brázdu,
která se za nimi scelovala jako rýha ve vodě za korábem.
Najednou otřásl balonem silný náraz; kotva utkvěla mimo
pochybu v štěrbině skály skryté v tomto obrovském trávníku.
„Uvázli jsme,“ pravil Joe.
„Nuže, spusť žebřík,“ odtušil lovec.
100

Nežli dopověděl, rozlehl se vzduchem pronikavý ryk, a třem
cestovatelům hrnula se z úst tato slova propletená výkřiky:
„Co to?“
„Podivné zvuky!“
„Pozor! ujíždíme!“
„Kotva se vyrvala.“
„Ne, ne, drží posud,“ pravil Joe, tahaje za provaz.
„To se pohybuje skalisko!“
V trávě rozvířil se náramný ševel, a v druhém okamžiku vyvstala
nad ni dlouhá, zakřivená podoba.
„Had!“ lekl se Joe.
„Had!“ vzkřikl Kennedy natahuje kohoutek u karabiny.
„Aj, co vám připadá!“ řekl doktor; „vždyť jest to chobot slona.“
„Slona, Samuele?“
A to praviv přiložil Kennedy zbraň k líci.
„Počkej, Dicku, počkej!“ –
„Na mou věru! To zvíře nás vleče.“
„A dobrým směrem, Joe, dobrým směrem.“
Slon ubíhal dosti rychle; dorazil v brzku na holinu, kde jej bylo
viděti celého; po obrovské postavě poznal doktor samce
znamenitého druhu; honosil se dvěma modravými kly, ku podivu
pěkně prohnutými, které byly zdélí as osmi stop; háky kotevní
tkvěly pevně mezi nimi.
Zvíře nadarmo snažilo se zbaviti chobotem provazu, který je
poutal k loďce.
„Ku předu! chutě!“ zvolal Joe všecek rozradostněný, pobízeje ke
spěchu tento divný povoz. „Tu máme zase nový způsob cestování!
S koněm nic není! slon, prosím, to je něco.“
„Ale kam nás zavleče?“ zeptal se Kennedy mávaje karabinou,
která ho pálila v rukou.
„Vleče nás tam, kam chceme jíti, milý Dicku! Jen strpení!“
„,Wig a more! wig a more!‘ jak říkají skotští sedláci,“ zvolal
veselý Joe. „Ku předu! ku předu!“
Zvíře dalo se do rychlejšího cvalu; pohazovalo chobotem na
pravo i na levo, a skákajíc zmítalo zprudka loďkou. Doktor třímaje
sekeru v ruce byl hotov přetíti provaz, kdyby bylo třeba.
„Avšak,“ pravil, „s kotvou se rozžehnáme teprv, až bude nejhůř.“
101

Tento běh ve vleku slonově trval skoro půldruhé hodiny; zvíře
nezdálo se býti nijak unaveno; tito mohutní tlustokožci jsou schopni
velkých pochodů a každodenně dovedou uraziti ohromné
vzdálenosti jako velryby, jimž se podobají hmotou a rychlostí.
„Na mou věru,“ podotekl Joe, „zaháčili jsme velrybu
a následujeme jen příkladu velrybářů na lovu.“
Než půda nabývala jiného rázu, a proto byl doktor nucen změniti
hybnou sílu.
Na severu prérie zdálí asi pěti kilometrův objevil se hustý les
trnovníkový; nastala tudíž potřeba zhostiti balon vozataje.
Kennedyovi uloženo, aby učinil přítrž běhu slonovu; přiložil
karabinu k líci; avšak jeho stanovisko nebylo k tomu příhodné, by
mohl zasáhnouti zvíře se zdarem; první kulka vypálená do lebky
rozpleskla se jako na železné desce; zdálo se, že slonu neublížila ani
dost málo; uslyšev třesknutí zbystřil krok, a jeho rychlost rovnala se
rychlosti koně tryskem uhánějícího.
„U čerta!“ zvolal Kennedy.
„Jaká to tvrdá hlava!“ žasl Joe.
„Zkusíme několik kuželovitých kulí za lopatku,“ pravil Dick
nabiv pečlivě karabinu, i vystřelil.
Zvíře vyrazilo ze sebe strašlivý ryk a uhánělo tím rychleji dále.
„Vidím,“ řekl Joe ozbrojiv se jednou z ručnic, „že vám musím
pomoci, pane Dicku, sice tomu nebude konec.“
A dvé kulí zarylo se zvířeti do slabin.
Slon stanul, vztyčil chobot a dal se zase největším hurtem v úprk
k lesu; potřásal ohromnou hlavou, a z ran valila se mu krev proudy.
„Palme dále, pane Dicku.“
„A to rychle,“ doložil doktor; „nejsme od lesa ani na dvacet
sáhů!“
Zahoukly opět dvě střelné rány, Slon učinil úžasný skok; loďka
i balon zapraskaly, že se zdálo, jako by vše bylo na padrť; trhnutím
vypadla doktorovi sekera z rukou na zemi.
Tu nabylo postavení rázu děsivého; kotevní vazák pevně uvázlý
nebylo lze ani odvázati, ani přeříznouti noži cestovatelů; balon blížil
se kvapem k lesu; tu vjela zvířeti kule do oka v tom, když pozdvihlo
hlavu; zastavilo se, váhalo; kolena mu poklesávala; obrátilo se
bokem k lovci.
102

„Kulku do srdce,“ pravil Dick, vypáliv naposledy z karabiny.
Slon zařval úzkostí a bolestí; vztyčil se na okamžik toče chobotem;
po té svalil se celou tíží na jeden z klů, jejž zlomil nadobro. Bylo po
něm.
„Jeho kel je zlomen!“ zvolal Kennedy. „Slonovina, jíž sto liber
stálo by v Anglii třicet pět guinea-í!“37
„Tolik?“ podivil se Joe spustiv se po kotevním provaze až na
zemi.
„Nač litovat, milý Dicku?“ odpověděl doktor Fergusson. „Což
pak jsme obchodníky se slonovinou? Zdaž jsme sem přišli, abychom
zbohatli?“
Joe prohlížel kotvu; byla pevně zadrhnuta za kel, jenž zůsta
neporušen. Samuel a Dik vyskočili na zemi, zatím co balon napolo
splasklý kolébal se nad tělem slonovým.
„Překrásné zvíře!“ zvolal Kennedy. „Jaký to trup! Neviděl jsem
v Indii nikdy slona tak mohutného!“
„To není nic divného, milý Dicku; středoafričtí sloni jsou ze všech
nejkrásnější. Andersonové a Cummingové honili je v kapském okolí
tak úsilně, že se stěhují k rovníku, kde je často zastihneme v četných
stádech.“
„Zatím doufám,“ ozval se Joe, „že tohoto trochu okusíme!
Zavazuju se vystrojit vám chutný oběd na vrub tohoto zvířete. Pan
Kennedy půjde honit na hodinu nebo dvě, pan Samuel vykoná
prohlídku Viktorie, a já se zatím postarám o kuchyni.“
„Vytkl jsi dobrý pořádek,“ odvětil doktor. „Dělej, jak se ti libí.“
„Co je na mně,“ pravil lovec, „použiju dvouhodinné dovolené,
kterou mi Joe ráčil udělit.“
„Jdi, příteli, ale střez se neopatrnosti. Nevzdaluj se příliš.“
„Upokoj se.“
A Dick ozbrojený ručnicí zabral se do lesa.
Po té dal se Joe do práce. Nejprve vyhrabal v zemi jámu zhloubí
dvou stop; narovnal do ní suchých větví, jichž bylo hojnost po zemi
a které pocházely z průklestů způsobených v lese slony, jichž stopy
bylo viděti. Naplniv jámu navrstvil nad ní hranici zvýší dvou stop
a podpálil ji.
37 Guinea (čti giný)— bývalý angl. zlaťák v ceně asi 25 korun.

103

Pak přistoupil k mrtvému slonu, jenž byl padl sotva na deset
sáhův od lesa; uřízl obratně chobot, který měl u kořene skoro dvě
stopy šířky; vybral z něho nejchutnější část a přidal k ní jednu
z rosolovitých noh zvířete; jsou to vskutku nejlepší kousky jako
zubří hrb, medvědí tlapa nebo kančí hlava.
Když hranice úplně shořela vnitř i vně, byla jáma, očištěná od
popelu a oharků, velmi silně vyhřáta; slonní kusy zaobalené do
vonných listů položeny na dno této pece na ručest zřízené a pokryty
horkým popelem; potom narovnal Joe na tom na všem druhou
hranici, a když dříví dohořelo, bylo maso zrovna upečeno.
Tu vyňal Joe oběd z pece; položil tuto šťavnatou pečínku na
zelené lupeny a přistrojil hostinu prostřed rozkošné pažiti; přinesl
sucharů, kořalky, kávy a nabral z blízkého potoka čerstvé, čisté
vody.
Radost bylo pohleděti na tabuli takto upravenou, a Joe si
pomyslil, ačkoli nebyl příliš hrdý, že jísti bude ještě větší radost.
„Cesta bez únavy a bez nebezpečí!“ říkal si. „Jídlo vždycky v čas!
stálá pohova! čeho si může člověk ještě přát? A ten hodný pan
Kennedy nechtěl s námi jít!“
Doktor Fergusson pak podroboval vzducholoď důkladné
prohlídce. Zdálo se, že bouří neutrpěla; dykyta a gutaperča obstály
ku podivu; změřiv nynější vyvýšenost půdy a vypočítav vzestupnou
sílu balonu, poznal s uspokojením, že vodíku neubylo; obal zůstal až
posud úplně neprodyšný.
Cestovatelé vyjeli teprva před pěti dny ze Zanzibara; pemmikan
nebyl ještě načat; zásoby sucharův a konservovaného masa stačily
na dlouhou cestu; bylo tudíž jen přibrati vody.
Roury a hadice zdály se býti v dokonalém stavu; jsouce opatřeny
kaučukovými články, snesly výtečně veškery otřesy a zmítání
balonu.
Skončiv prohlídku spořádal doktor své poznámky. Provedl
velezdařilý nákres okolní krajiny s prérií do nedohledna se
prostírající, s trnovníkovým lesem a s balonem, nepohnutě se
vznášejícím nad obrovským trupem slonovým.
Když uběhly dvě hodiny, vrátil se Kennedy s růžencem tučných
koroptví a kýtou oryxa, jakéhosi kamzíka, náležejícího
104

k nejhbitějšímu druhu antilop. Joe uvázal se ustrojiti tento přírůstek
potravin.
„Je prostřeno k obědu!“ zvolal za nedlouho svým nejlíbeznějším
hlasem.
A tři cestovatelé usedli na zelený trávník; sloní noha a chobot
uznány znamenitými; připíjeli na zdar Anglii jako vždy, a výtečné
havanské zavoněly po prvé v této rozkošné krajině.
Kennedy jedl, pil a hovořil za čtyři; byl opojen; navrhoval do
opravdy příteli doktorovi, aby se usadili v tomto lese, vystavěli si
chatu z listí a založili tu dynastii afrických Robinsonů.
Návrh nesetkal se ostatně se souhlasem doktorovým, ačkoli se
Joe nabídl, že bude zastávati Pátka.
Krajina vypadala tak klidna a opuštěna, že se doktor odhodlal
noclehovati na zemi. Joe zapálil do kola ohně, kteréž ohrady je
nezbytně třeba proti šelmám. Hyeny, kuguaři a šakalové, přivábeni
zápachem sloního masa, pobíhali vůkol. Kennedy byl nucen
vystřeliti několikrát z karabiny na návštěvce příliš smělé; na konec
však prošla noc bez mrzuté nehody.

105

XVIII.
Karagve. – Jezero Ukereve. – Noc na ostrově. – Rovník. – Přelet přes
jezero. – Vodopády. – Rozhled po kraji. – Prameny nilské. – Ostrov
Benga. – Podpis Andrey Debona. – Vlajka s anglickým znakem.
Nazejtří v pět hodin zahájeny přípravy k odjezdu. Joe přesekl
sloní kly sekerou, již byl na štěstí zase nalezl. Viktorie puštěná na
svobodu unášela cestovatele k severo-východu rychlostí třicíti
kilometrů.
Večer před tím byl doktor bedlivě určil polohu podle výšky
hvězd. Byl na 2° 40' šířky pod rovníkem, to jest na dvě stě šedesát
kilometrů; minul četné dědiny nedbaje křiku, jejž strhli domorodci,
kdykoli se jich zrakům objevil balon; všímal si místních útvarů
krátkými rozhledy; přenesl se přes stupňovité svahy Rubemha,
téměř stejně srázné jako temena usagarská, a dostihl později v Tenze
prvních odnoží pásem karagveských, která jsou po jeho soudě
pokračováním hor Měsíčných. Tu se osvědčovala pravdou pověst,
která tyto hory pokládala za prameniště Nilu, ježto se přimykají
k jezeru Ukereve, domnělé vodní nádržky veletoku.
Z Kafura, velkého to území domácích obchodníků, spatřil
konečně na obzoru jezero tolik hledané, které setník Speke shlédl
dne 3. srpna 1858.
Samuel Fergusson byl rozechvěn; ocitoval se již na jednom
z hlavních míst své výzkumné cesty, a tiskna dalekohled na oko,
přehlížel všeliký koutek této tajemné končiny, která se jevila zrakům
takto:
Pod ním namnoze suchopár; sotva několik úžlabin vzděláno;
půda prostoupena kopci prostředně vysokými přecházela v rovinu
směrem k jezeru; ječná pole ustupovala rýžovištím; zde rostl pisang,
druh banánu, z něhož se dobývá tuzemské víno, a „mvani“, planá
rostlina, která poskytuje kávu. Soubor asi padesáti okrouhlých chat,
krytých vykvetlou slamou, byl hlavním městem karagveským.
Bylo snadno rozeznati užaslé tváře plemene dosti hezkého,
žlutohnědé pleti. Po sadech vlekly se ženy postav víře
nepodobných, a soudruzi doktorovi nemálo se podivili, když jim
106

pověděl, že této otylosti velmi ceněné nabývají, požívajíce
z donucení jedině ssedlého mléka.
O poledni octla se Viktorie na 1° 45' jižní šířky; o jedné zanesl ji
vítr nad jezero.
Toto jezero nazval setník Speke ňanzou38 Viktoriinou. V těch
místech bylo zšíří asi sta čtyřicíti pěti kilometrů; v jeho poledním
cípu nalezl setník skupinu ostrovů, které pojmenoval souostrovím
Bengalským. Postoupil na výzkumu až do Muazy na východním
pobřeží, kde byl králem dobře uvítán. Vyměřil trojúhelníky tuto
končinu jezerní; ale nemohl si opatřiti člun, aby přeplul jezero, neb
aby zajel na velký ostrov Ukereve; na tomto ostrově velice lidnatém,
jenž o nízkém odlivu je toliko poloostrovem, panují tři králové.
Viktorie stihla k jezeru severněji k nemalé lítosti doktorově, jenž
by byl rád určil jeho dolejší obrysy. Břehy porostlé trnitými křovisky
a spletitými houštinami mizely takořka pod myriadami
světlohnědých moskytů; tato země byla zajisté bydlitelná
a obydlená; stáda hrochů povalovala se ve vysokém rákosí, nebo se
potápěla do bělavé vody jezerní. Jezero jevilo s výše na západ obzor
tak širý, že vypadalo jako moře; vzdálenost břehův od sebe je
taková, že vzájemné styky jsou nemožny; mimo to řádívají tam
prudké a časté bouřky, neboť větry zaléhají plnou silou do této
vysoké, nechráněné nádrže.
Doktor udržoval se stěží v žádoucím směru; obával se, aby nebyl
zavát na východ; ale na štěstí nalezl příznivý proud, který jej nesl
přímo k severu, a v šest hodin večer dorazila Viktorie na pustý
ostrůvek na 0° 30' šířky a 32° 52' délky na třicet kilometrův od
pobřeží.
Cestovatelé zachytili se na stromě, a ježto se vítr k večeru ztišil,
stáli pokojně na kotvě. Aby sestoupili na zemi, na to nebylo ani
pomyšlení, neboť jako na březích ňanzy, tak i zde zastírali
moskytové půdu hustým mrakem. Ba Joe vrátil se i se stromu
všecek poštípán; avšak nezlobil se, jsa toho zdání, že je to od
moskytů zcela přirozené.

38 Ňanza znamená jezero.

107

Nicméně popustil méně optimistický doktor provaz, co nej– , více
mohl, aby ušel těmto nemilosrdným hmyzům, kteří vzletovali
s děsivým bzukotem.
Doktor shledal vyvýšenost jezera nad hladinou mořskou
takovou, jakou byl určil setník Speke, totiž tři tisíce sedm set padesát
stop.
„Tu jsme tedy na ostrově!“ pravil Joe, škrábaje se, div si nehtů
neulámal.
„Obešli bychom jej za chvilku,“ odvětil lovec, „a mimo ty
roztomilé hmyzy není zde vidět žádné živoucí bytosti.“
„Ostrovy po jezeru roztroušené,“ řekl doktor, „nejsou v pravdě
leč vrcholky zatopených pahorkův; ale nám přeje štěstí, že jsme tu
nalezli útulek, neboť na březích jezera obývají divocí kmenové.
Pročež spěte, když nám nebesa chystají klidnou noc.“
„Což ty nepůjdeš rovněž spat, Samuele?“
„Nepůjdu; nezamhouřil bych ani oka. Myšlenky zaplašily by
všechen spánek. Zítra, přátelé, bude-li vítr příznivý, vydáme se
přímo na sever, a možná, že objevíme zřídla nilská, tajemství posud
nerozřešené. Nemohl bych spáti, jsa tak blízko u pramenů
veletoku.“
Kennedy a Joe, které vědecké zájmy nikterak nerozčilovaly,
usnuli tvrdě za nedlouho pod ochranou doktorovou.
Ve středu, dne 23. dubna byla Viktorie ve čtyři hodiny z rána pod
šedavou oblohou hotova k odjezdu; noc ustupovala těžce s jezerní
hladiny, kterou halila hustá mlha, leč prudký vítr rozehnal brzy
všecky ty páry. Viktorie byla několik minut zmítána různými směry
a posléze zamířila rovnou k severu.
Doktor Fergusson spráskl radostí ruce.
„Jsme na dobré cestě!“ zvolal. „Dnes anebo nikdy spatříme Nil!
Přátelé, teď letíme přes rovník! ociťujeme se na naší polokouli!“
„Och!“ divil se Joe; „myslíte, pane, že rovník jde tudy?“
„Právě tudy, milý hochu!“
„Nuže! s vaším dovolením, zdá se mi slušným, abychom jej
svlažili, nemaříce času.“
„Sem tedy se sklenkou grogu!“ odpověděl doktor, směje se;
„rozumíš kosmografii způsobem, který není hloupý.“
A tak byl na palubě Viktorie oslaven přechod přes čáru.
108

Balon plul rychle. Na západě bylo pozorovati nízké, málo
zvlněné pobřeží, o pozadí vyšší planiny ugandské a usožské. Vítr
rozmáhal se náramně: skoro na padesát kilometrů za hodinu.
Voda ňanzy mocně vzdutá, pěnila se jako valy mořské. Po
některých táhlých vlnách, které dmuly se ještě dlouho po
chvilkovém ztišení, poznal doktor, že jezero je zajisté velmi hluboké.
Za tohoto rychlého přeletu zočili sotva jednu nebo dvě nemotorné
lodice.
„Toto jezero,“ vykládal doktor, „je svou vysokou polohou patrně
přirozenou nádrží řek východní části Afriky; nebe vrací mu deštěm,
čeho ujímá výpary jeho přítokům. Zdá se mi jistým, že v něm Nil asi
bere vznik.“
„Vždyť uvidíme,“ podotekl Kennedy.
K deváté hodině přiblížili se k západnímu pobřeží; vypadalo
pusto a zalesněno. Vítr stočil se poněkud na východ, i zahlédli
druhý břeh jezerní. Zahýbal se tak, že končil velmi širokým úhlem
na 2° 40' severní šířky. Vysoké hory vypínaly holé štíty na tomto
konci ňanzy; mezi nimi však propouštěla hluboká, křivolaká rokle
kypící a ječící řeky.
Ačkoli doktor Fergusson řídil balon, nespouštěl přece dychtivých
zraků se země.
„Hleďte!“ zvolal, „hleďte, přátelé! co Arabové vyprávěli, bylo
pravda! Mluvili o řece, kterou se jezero vylévá na sever, a tato řeka
skutečně jest, a my se bereme po ní, a teče s rychlostí, již lze srovnati
s naší vlastní rychlostí. A tato kapka vody, kteráž ubíhá pod našimi
nohami, splyne dojista s vodstvem Středozemního moře! Toť Nil!“
„Toť Nil?“ opáčil Kennedy, jenž dal se uchvátiti zápalem
Samuela Fergussona.
„Ať žije Nil!“ zvolal Joe, který rád provolával něčemu slávu,
když měl radost.
Valné skály byly tu a tam na závadu toku této tajemné řeky.
Voda se pěnila; tvořily se peřeje a prahy, jež utvrzovaly doktora
v jeho domyslech. S okolních hor valily se četné bystřiny spádem
zpěněné; oči počítaly jich na sta. Z půdy prýštily se slabé
roztroušené prameny, křižujíce se, splývajíce, závodíce rychlostí,
a vtékaly vesměs do této vznikající řeky, která pohltivši je vzmohla
se na veletok.
109

„Toť vskutku Nil,“ říkal doktor přesvědčivě. „Původ jeho jména
zajímal učence rovněž jako původ jeho toku; odvozovali je z řečtiny,
z koptštiny, ze sanskritu;39 celkem na tom sejde nehnilý, poněvadž
vyjevil konečně záhadu svých zřídel!“
„Ale,“ pravil lovec, „kterak; zjistíme totožnost této řeky s řekou,
kterou prozkoumali cestovatelé od severu?“
„Dostane se nám důkazů bezpečných, nepopiratelných,
neklamných,“ odpověděl Fergusson, „bude-li nám vítr přízniv ještě
hodinu.“
Hory se rozstupovaly, dopřávajíce místa četným dědinám, polím
osetým sesamem, durou, cukrovníkem. – Kmenové těchto končin
osvědčovali se rozčilenými, nepřátelskými; zdáli se spíše náchylní
k hněvu, nežli k uctívání; tušili cizince a nikoli bohy. Podobalo se,
jako by soudili, že jim přichází cosi ukrást, kdo postupuje
k pramenům nilským. Viktorie nesměla se přiblížiti na dostřel
z pušek.
„Zde přistati bude nesnadno,“ prohodil Skot.
„Nu!“ ozval se Joe, „tím hůře pro tyto domorodce; neposkytneme
jim příjemné příležitosti k rozmluvě.“
„Nicméně musím sestoupit,“ odvětil doktor Fergusson, „byť jen
na čtvrt hodiny. Sice bych nemohl na jisto postaviti výsledky našeho
výzkumu.“
„Což je toho nezbytně třeba, Samuele?“
„Nezbytně, a sestoupíme, bychom i byli nuceni sáhnouti ke
střelné zbrani!“
„Od toho nejsem,“ odpověděl Kennedy, hladě svou karabinu.
„Kdykoliv chcete, pane,“ řekl Joe, chystaje se do boje.
„Nebude to poprvé,“ mluvil dále doktor, „že zbraň bude
nápomocna vědě; – cosi podobného přihodilo se francouzskému
učenci ve španělských horách, když vyměřoval zemský poledník.“
„Buď bez starosti, Samuele, a spoléhej na své dva životní
strážce.“
„Začneme-li už, pane?“

39 Byzantský učenec považoval Neilos za jméno arithmetické. N značilo 50, E 5, I 10,

L 30, O 70, S 200, což činí počet ročních dní.

110

„Ještě ne. Ba povzneseme se, abychom zachytili správný útvar
země.“
Vodík se roztáhl, a než uplynuly dvě minuty, vznášela se
Viktorie ve výši dvou tisíc pěti set stop nad půdou.
Odtud bylo rozeznati nadmíru spletitou síť řek, jež veletok
vnímal do svého koryta; nejvíce přicházelo jich od západu mezi
četnými pahorky a úrodnými nivami.
„Nejsme vzdáleni od Gondokora ani sto padesát kilometrů,“
pravil doktor, ukazuje na mapě, „a necelých deset kilometrův od
místa, kam až dorazili výzkumcové přišlí od severu. Přibližme se
opatrně k zemi.“

Na skále jevila se vskutku zcela čistě dvě vyrytá písmena.

111

Viktorie snesla se přes dva tisíce stop.
„Nyní, přátelé, buďte připraveni na všelikou náhodu.“
„Jsme hotovi,“ odtušili Dick a Joe.
„Dobrá!“
Viktorie ujížděla brzy podle řečiště sotva na sto stop od země. Nil
byl v těch místech zšíří padesáti sáhův, a tuzemci rotili se hlučně ve
vsích po březích řeky rozložených. Na druhém stupni činí kolmý
vodopád, asi deset stop vysoký a proto nepřeplavný.
„To je dojista vodopád označený panem Debonem,“ zvolal
doktor.
Koryto řeky se rozšiřovalo, jsouc poseto četnými ostrůvky, jež
Samuel Fergusson pohlcoval očima; zdálo se, že hledá určité
znamení, jehož dosud neviděl.
Několik černochů připlulo na loďce pod balon. Kennedy uvítal je
výstřelem, jenž nezasáhnuv jich přiměl je odveslovati zase co
nejrychleji k břehu.
„Šťastnou cestu!“ přál jim Joe; „kdybych byl na jejich místě,
neodvážil bych se zase přijít! bál bych se po čertech obludy, která
chrlí blesky a hromy po libosti.“
Ale v tom uchopil doktor Fergusson náhle dalekohled a zamířil
jej na ostrov, vystávající prostřed řeky.
„Čtyři stromy!“ zvolal; „vizte, tam dole!“
Na jeho konci vypínaly se vskutku čtyři osamělé stromy.
„To jest ostrov Benga! je to zajisté on!“ doložil.
„Nuže, co dále?“ zeptal se Dick.
„Tam sestoupíme, dá-li Bůh!“
„Zdá se však, že jest obydlen, pane Samuele!“
„Joe má pravdu; nemýlím-li se, je tam shromážděno asi dvacet
domorodců.“
„Obrátíme je na útěk; to nebude nic těžkého,“ odpověděl
Fergusson.
„Staň se, jak jsi řekl,“ podotekl lovec.
Slunce stálo v nadhlavníku. Viktorie přiblížila se k ostrovu.
Černoši, náležející ke kmeni Makadů, křičeli hlučně. Jeden z nich
mával ve vzduchu korovým kloboukem. Kennedy vzal si je na
mušku, vypálil, a klobouk rozletěl se na kusy.
112

Nastal všeobecný poplach. Tuzemci naskákali do řeky
a přeplovali ji; s obou břehů přihrnulo se krupobití kulí a déšť šípův,
ale bez nebezpečí pro vzducholoď, jejíž kotva zaháčila se v skalní
rozsedlině. Joe spustil se na zemi.
„Řebřík!“ zvolal doktor. „Pojď se mnou, Kennedy.“
„Co zamýšlíš?“
„Slezme; potřebuji svědka.“
„Jsem ti k službám.“
„Joe, hlídej dobře.“
„Nemějte starosti, pane, ručím za vše.“
„Pojď, Dicku!“ pravil doktor octnuv se na zemi.
Odvlekl soudruha k souskalí trčícímu na výběžku ostrova. Tam
hledal nějakou chvíli, slídil v křovinách a rozedřel si ruce do krve.
Najednou uchopil lovce silně za rámě.
„Pohleď,“ pravil.
„Písmena!“ zvolal Kennedy.
Na skále jevila se vskutku zcela čistě dvě vyrytá písmena. Bylo
lze čísti zřetelně:
A. D.
„A. D.,“ vysvětloval doktor Fergusson, „Andrae Debono!
Vlastnoruční podpis cestovatele, který se dostal nejdále proti toku
Nilu!“
„Toho nelze popříti, příteli Samuele.“
„Jsi-li teď přesvědčen?“
„Je to Nil! nemůžeme o tom pochybovat.“
Doktor podíval se naposledy na tato drahocenná začáteční
písmena, jichž tvar a rozměry věrně si načrtl.
„A nyní do balonu!“ pravil.
„Honem tedy, neboť onde strojí se několik domorodců přeplouti
zase řeku.“
„Na tom nám teď sejde pramálo! Požene-li nás vítr po několik
hodin na sever, dostihneme Gondokora a stiskneme ruku
krajanům!“
Za deset minut potom Viktorie vznesla se důstojně, doktor
Fergusson pak rozvinul na znamení úspěchu vlajku se znakem
anglickým.
113

XIX.
Nil. – Třesoucí se hora. – Vypravování Arabů. – Ňamňamové. – Rozumné
úvahy Joovy. – Viktorie plavolí. – Vzduchoplavecké vzestupy. – Paní
Blanchardová.
„Kam směřujeme?“ otázal se Kennedy vida, že přítel pohlíží na
bussolu.
„Na severo-severozápad.“
„K ďasu! vždyť to není na sever!“
„Není, Dicku, a myslím, že se nám stěží podaří dostihnouti
Gondokora; lituji toho, nicméně však uvedli jsme v souvislost
východní výzkumy s výzkumy severními; netřeba si stěžovati.“
Viktorie vzdalovala se ponenáhlu od Nilu.
„Poslední pohled,“ pravil doktor, „na tuto nepřekročitelnou
šířku, za niž ani nejsrdnatější cestovatelé nikdy se nedostali! Tu jsou
ti úporní kmenové, o kterých zmiňují se pánové Petherick,
ďArnaud, Miani a mladý ten cestovatel, pan Lejean, jemuž jsme
povinni za nejlepší práce o horním Nilu.“
„Naše objevy,“ zeptal se Kennedy, „srovnávají se tedy s tím, co
věda tušila?“
„Úplně se srovnávají. Prameny Bílé řeky, Bahr-el-Abiada, jsou
skryty v jezeře velkém jako moře; tam ona vzniká; poesie vezme tím
bezpochyby újmu; přičítalť se rád božský původ této královně řek;
staří dávali jí jméno Oceanu a byli by málem věřili, že vytéká přímo
ze slunce! Ale s toho dlužno sleviti a čas od času uznati za pravdu,
čemu nás učí věda; nebude-li třebas vždy učenců, básníci budou
přece vždycky.“
„Je dosud viděti vodopády,“ připomněl Joe.
„Jsou to slapy Makedské na třetím stupni šířky. Shoduje se to
navlas! Žel, že jsme nebyli s to, abychom se brali několik hodin po
toku Nilu!“
„A onde dole před námi,“ pravil lovec, „pozoruji horský vrchol.“
„Toť hora Logvek, ‚Třesoucí se hora‘ Arabů; celou tuto krajinu
ohledal pan Debono, jenž chodil po ní pod jménem Latifa Effendiho.
Ponilští kmenové žijí spolu v nepřátelství a vedou mezi sebou
114

vyhlazovací válku. Pročež snadno posoudíte, jaká nebezpečenstva
bylo mu podstoupiti.“
Vítr nesl pak Viktorii k severozápadu. Aby se vyhnul hoře
Logveku, musil doktor vyhledati odchylnější proud.
„Přátelé,“ pravil ke svým dvěma společníkům, „nyní zahajujeme
do opravdy přelet přes Afriku. Až dosud ubírali jsme se nejvíce
šlepějemi svých předchůdcův. Tímto okamžikem vstupujeme do
neznáma. Zda nám odvaha neselže?“
„Nikdy!“ zvolali Dick a Joe jako jedním hlasem.
„Vzhůru tedy, a kéž nám nebesa přispějí pomocí!“
V deset hodin večer dospěli cestovatelé přes rokle, lesy
a roztroušené vsi na úbočí „Třesoucí se hory“, podle jejíchž
nenáhlých sklonův ujížděli.
V tento památný den 23. dubna urazili patnáctihodinou plavbou
za bystrého větru vzdálenost více než pěti set kilometrů.
Avšak za této poslední části cesty hnul se v nich truchlivý dojem
V loďce rozhostil se úplný úmlk. Byl-li doktor Fergusson zabrán ve
své objevy? Tanula-li jeho dvěma druhům na mysli vzdušná jízda
neznámými končinami? K tomu i onomu družily se mimo pochybu
mocné vzpomínky na Anglii a vzdálené přátele. Joe samojediný
dával na jevo bezstarostnou filosofii, uznávaje zcela přirozeným, že
tu vlastně není od té chvíle, co ji opustili; než ctil zamlklost Samuela
Fergussona a Dicka Kennedye.
V deset hodin večer zakotvila se Viktorie na svahu „Třesoucí se
hory;“40 pochutnali si na řádné večeři a usnuli všichni jeden po
druhém pod vzájemnou ochranou.
Když nazejtří procitli, vrátily se jim jasnější myšlenky; byla pěkná
pohoda, a vítr vál příznivým směrem; snídaní valně obveselené
Joem uvedlo pak jich mysli zúplna v dobrou míru.
Kraj, jejž byli dotud proletěli, je nesmírný; hraničí s Měsíčnými
horami a s horstvem darfúským; cosi téměř zvící Evropy.
„Bereme se mimo pochybu zemí, která se pokládá za království
Usogu,“ pravil doktor. „Zeměpiscové domnívali se, že ve středu
Afriky jest širá zakleslina, ohromné ústřední jezero. Uvidíme,
podobají-li se tyto odhady poněkud pravdě.“
40 Pověst vypráví, že se třese, jakmile na ni vstoupí noha musulmanova.

115

„Ale kterak dospěli k tomuto domyslu?“ otázal se Kennedy.
„Z vyprávek Arabů. Ti lidé jsou velice povídaví, až příliš
povídaví. Někteří cestovatelé, jimž se podařilo doraziti do Kaze
nebo k velkým jezerům, viděli otroky přišlé z vnitrozemských
končin; vyptávali se jich na jejich domoviny, rozličné zprávy pak
sloučili v celek a vyvodili z něho úsudky. Ve všem tom změtu bývá
vždycky něco pravdy, a co se týče vzniku Nilu, vidíš, že se
nemýlili.“
„Tak tomu skutečně jest,“ přisvědčil Kennedy.
„Vzhledem k těmto zprávám učiněny pokusy o náčrtky map.
Podle jednoho z nich pak zařídím naši další cestu a opravím jej,
bude-li potřebí.“
„Je-li pak všechen tento kraj obydlen?“ optal se Joe.
„Zajisté, a to nebezpečným lidem.“
„To jsem si myslil.“
„Zdejší roztroušené kmeny jsou zahrnuty pod povšechným
názvem Ňamňamův, a toto jméno není ničím jiným nežli
napodobou zvuku; vyjadřuje mlaskání.“
„Výborně,“ odvětil Joe; „ňam! ňam!“
„Milý Joe; kdybys byl přímou příčinou této podobnosti zvuku,
nesoudil bys, že je to výborné.“
„Co tím míníte?“
„Že jsou tito národové považováni za lidojedy.“
„Je-li to jistá věc?“
„Zcela jistá; tvrdilo se také, že tito domorodci mají ocasy jako
pouzí čtvernožci; ale poznáno brzy, že tyto přívěsky náležejí ke
zvířecím kožím, jimiž se odívají.“
„Tím hůře; jeť ocas velmi užitečnou oháňkou na moskyty.“
„Dost možná, Joe; ale dlužno jej odkázati do říše báchorek rovněž
jako psí hlavy, které cestovatel Brun-Rollet připisoval některým
kmenům.“
„Psí hlavy? Dobrá věc na štěkání, ba i na lidožroutství!“
„Na neštěstí jest nade vší pochybu vyvýšeno, že tito národové
jsou velmi divocí a dychtiví lidského masa, po němž se pídí
náruživě.“
„Přeju si,“ pravil Joe, „aby neosvědčili přílišné náruživosti pro
mou maličkost.“
116

„Vida, vida!“ usmál se lovec.
„To je tak, pane Dicku. Kdyby se někdy stalo, že bych musil být
v okamžité nouzi sněden, chci, abych byl sněden ve prospěch váš
a svého pána! Abych však nasytil tyhle mouřeníny, fuj! umřel bych
hanbou!“
„Nuže, platí, statečný Joe,“ pravil Kennedy. „Spoléháme na tebe,
až se nahodí příležitost.“
„K službám, pánové.“
„Joe mluví tak proto,“ ozval se doktor, „abychom si ho hleděli
a dobře jej vykrmili.“
„Možná!“ odpověděl Joe; „vždyť je člověk tvor tak sobecký!“
Odpoledne zachmuřilo se nebe horkou mlhou, která se vypařovala
z půdy; nastalo takové šero, že bylo stěží rozeznati předměty na
zemi; pročež dal doktor okolo pěti hodin znamení k zastávce
obávaje se, aby nenarazil na nějaké nenadálé témě horské.
Noc minula beze vší příhody, jakkoli bylo třeba pro čirou tmu
bdíti se zdvojenou ostražitostí.
Nazejtří ráno vál passátní vítr nadmíru prudce, zaléhaje do
spodních dutin balonu; zmítal silně závěsem, jímžto šly výhřevné
roury; bylo potřebí upevniti je provazy, kteroužto práci vykonal Joe
velmi obratně.
Přesvědčil se zároveň, že ústí balonu je posud neprodyšně
uzavřeno.
„To má pro nás dvojí důležitost,“ vysvětloval Fergusson;
„nejprve vyvarujeme se úbytku drahocenného plynu a mimo to
nezanecháme kolem sebe zápalný pruh, jejž bychom na konec
zažehli“
„To by byla mrzutá cestovní příhoda“ podotkl Joe.
„Což bychom byli smeteni na zemi?“ otázal se Dick.
„Nebyli! Plyn shořel by pokojně, a my bychom se pomalu snesli.
Podobná nehoda potkala francouzskou větroplavkyni, paní
Blanchardovou; zapálila si balon vypouštějíc ohňostroj, ale nespadla
a nebyla by se bezpochyby zabila, kdyby její loďka nebyla vrazila do
komínu, odkud byla svržena na zemi.“
„Doufejme, že se nám nepřihodí nic takového“ pravil lovec; „až
dosud nezdála se mi plavba nebezpečnou, i nevidím, co by nám
zabránilo dospěti svého cíle“
117

„Já rovněž nevidím ničeho, milý Dicku; ostatně byly nehody
vždy zaviněny neopatrností vzduchoplavců nebo špatným složením
jich
přístrojův.
Nicméně
připadá
na
několik
tisíc
vzduchoplaveckých výletů nanejvýše dvacet nehod, které přivodily
smrt. Namnoze nejnebezpečnější jsou odjezdy a přistání.
V podobném případě nesmíme tudíž opominouti nižádného
opatření bezpečnosti.“
„Je čas k snídani,“ připomněl Joe; „spokojíme se
s konservovaným masem a kávou, až se naskytne panu Kennedyovi
příležitost, aby nás vyčastoval řádným kusem zvěřiny.“

118

XX.
Nebeská láhev. – Fíkové palmy. – „Mammouth trees“. – Válečný strom. –
Okřídlené spřežení. – Bitva dvou kmenů. – Řež. – Božské zakročení.
Vítr byl čím dále tím prudší a nepravidelnější. Viktorie v pravém
smyslu slova plavolila vzduchem. Jsouc unášena tu na sever, tu na
jih, nemohla uhoditi na stálý povan.
„Ujíždíme velmi rychle, a přece nehrubě postupujeme“ řekl
Kennedy, všimnuv si častých odchylek magnetické střelky.
„Viktorie uhání s rychlostí při nejmenším osmdesáti kilometrů za
hodinu“ odvětil Samuel Fergusson. „Vykloňte se a vizte, jakým
kvapem míjí nám krajina pod nohami. Hle! zdá se, jako by se ten les
řítil nám v ústrety!“
„Z lesa už je mýtina“ zvolal lovec.
„A z mýtiny vesnice,“ dodal Joe za několik okamžiků. „Ti černoši
tváří se dost užasle!“
„To není nijak s podivenou,“ odtušil doktor. „Francouzští
venkované stříleli na balony, když se jim poprvé objevily, majíce je
za vzdušné nestvůry, pročež je zajisté sudanskému černochovi
dovoleno vyvalovat oči.“
„Na mou věru!“ pravil Joe, když Viktorie míjela ves ve výši sta
stop nad zemí, „shodím jim prázdnou láhev s vaším dovolením,
pane; dopadne-li celá a neporušena, budou se jí klanět; pakli se
rozbije, nadělají si ze střepů talismanů!“
A to praviv vyhodil láhev, která se rozdrtila na tisíceré kousky
zatím co domorodci prchali s hrozným křikem do svých okrouhlých
chat.
O něco dále zvolal Kennedy:
„Podívejte se pak na ten zvláštní strom! nahoře jest jiného druhu
a dole také jiného.“
„Je to pouze kmen smokvoně,“ odpověděl doktor, „na němž
usadilo se trochu plodné prsti. Vítr zanesl tam kdysi símě palmové,
a palma vyrazila na smokvoni jako v širém poli.“
„Znamenitá moda, kterou zavedu v Anglii,“ vece Joe; „v
londýnských parcích bude to pěkně vypadat a kromě toho rozmnoží
119

se tím způsobem ovocné stromy; vypěstují se záhady ve výšce, což
schválí dojista všichni drobní majitelé pozemků.“
V tom nastala potřeba vystoupiti s Viktorií, aby se přenesla přes
les stromů nad tři sta stop vysokých, jakýchsi staletých banánů.
„Jak nádherné stromy to!“ zvolal Kennedy; „neznám nic tak
krásného jako podívanou na tyto lesy. Pohleď pak, Samuele.“
„Výška těchto banánů je v pravdě hodna podivu, milý Dicku,
a přece by nebyla ničím zvláštním v lesích Nového světa.“
„Jakže? což jsou stromy ještě vyšší?“
„Ovšem, mezi těmi, jimž říkáme ‚mammouth trees‘41. Tak byl
v Kalifornii nalezen cedr zvýši čtyř set padesáti stop, kterážto výška
převyšuje věž parlamentu, ba i velkou egyptskou pyramidu. Spodek
měl v objemu sto dvacet stop a kruhy na jeho dřevě svědčily o věku
více než čtyř tisíc let.“
„Aj! pane, ký div potom? Kdo se dočkal čtyř tisíc let, u toho je
zcela přirozené, že má slušně velkou postavu!“
Avšak za vyprávky doktorovy a odpovědi Joovy byl již les
ustoupil velkému souboru chyší rozložených do kola kolem volného
prostranství. Uprostřed rostl osamělý strom, a Joe spatřiv jej zvolal:
„Hle! jsou-li tomu čtyři tisíce let, co onen strom plodí takové květy,
nemohu mu za to vzdát poklonu.“
I ukázal na obrovskou sykomoru, jejíž peň mizel docela pod
hromadou lidských hnátů. Květy, o nichž se zmínil Joe, byly hlavy
čerstvě uříznuté, zavěšené na dýkách do kůry zabodených.
„Válečný strom lidojedů!“ pravil doktor. „Indiáni berou kůži
s lebky, Afričané celou hlavu.“
„To je na vkusu,“ podotekl Joe.
Ale vesnice s krvavými hlavami mizela již na obzoru; o něco dále
naskytlo se divadlo neméně hnusné; mrtvoly polosežrané, kostry na
prach se rozpadávající, lidské údy tu a tam roztroušené zůstaveny
na pospas hyenám a šakalům.
„To jsou asi těla zločinců, jakož je zvykem v Habeši, dávají se
v lup dravcům, kteří je sežerou po libosti, zadávivše je jediným
hryznutím.“

41 Mamutové stromy, druh amerických jedlí.

120

Válečný strom lidojedů.

„Není to o mnoho ukrutnější nežli šibenice,“ řekl Skot. „Je to
ošklivější, nic více.“
„V jižních krajích afrických,“ vyprávěl doktor, „přestávají na tom,
že provinilce zavrou do jeho vlastní chaty s jeho zvířaty a třebas
i s rodinou; pak ji zapálí, a vše shoří najednou. Nemohu nenazvat to
ukrutenstvím, ale přiznávám se jako Kennedy, je-li šibenice méně
ukrutná, že je přece rovněž barbarská.“
Joe jsa nadán výtečným zrakem, jehož uměl tak dobře užívati,
ohlásil několik hejn masožravých ptáků, která se vznášela na
obzoru.
121

„Jsou to orlové,“ zvolal Kennedy prohlédnuv si je dalekohledem,
„krásní ptáci, jichž let je rovněž rychlý jako náš.“
„Chraňte nás nebesa od jich útoků!“ pravil doktor; „máme se jich
více obávati nežli šelem anebo divokých národů.“
„E což!“ odvětil lovec, „rozehnali bychom je výstřely.“
„Milý Dicku, věř, že bude lépe nespoléhati na tvou obratnost;
dykyta našeho balonu neodolala by ani jedinému jich seknutí
zobákem; na štěstí myslím, že naše letadlo hrozné ty ptáky spíše
děsí než vábí.“
„Á! mám myšlenku,“ ozval se Joe, „neboť dnes se mi hrnou
myšlenky po tuctech; kdyby se nám podařilo chytit spřežení živých
orlů, zapřáhli bychom si je do loďky, a oni by nás táhli povětřím!“
„Ten prostředek byl do opravdy navržen,“ odslovil doktor; „ale
pokládám jej nehrabe praktickým se zvířaty povahy tak
nepoddajné.“
„Vycvičila by se,“ namítal Joe; „na místě uzd řídila by se
záklopkami na oči, které by jim odnímaly zrak; kdyby se jim
odslonilo to neb ono oko, šla by na pravo nebo na levo, kdyby se
oslepila, stanula by.“
„Promiň, milý Joe, že volím raději příznivý vítr než zapřažené
orly; výživa nestojí tolik, a jede se bezpečněji.“
„Promíjím vám, pane, ale své myšlenky se nevzdávám.“
Bylo poledne; Viktorie plula již po nějakou chvíli mírnějším
chodem; krajina pod ní míjela, neubíhala již.
Dva nepřátelští kmenové potýkaly se zuřivě, vypouštějíce do
vzduchu mraky šípů. Bojovníci, dychtíce vzájem se povražditi,
neznamenali příjezdu Viktorie; bylo jich do tří set a utkali se
změtenou šarvátkou; byli souhrnem ohavní na pohled, jsouce
namnoze zbroceni krví raněných, v níž se brodili.
Když se objevila vzducholoď, pozarazili se; ryk sesílil se
dvojnásobnou měrou; několik šípů vystřeleno na loďku a jeden
přiletěl tak blízko, že jej Joe zachytil rukou.
„Vystupme nad jich dostřel!“ zvolal doktor Fergusson. „Žádnou
neopatrnost! ta nám není dovolena.“
Řež vedla se dále s té strany i oné sekerami a assagaji; jakmile se
některý nepřítel skácel na zemi, uřízl mu jeho soupeř ihned hlavu;
ženy, pletoucí se do této chumeleniny, sbíraly krvavé hlavy
122

a skládaly je na hromadu na obou koncích bojiště; často se rvaly, aby
si dobyly tohoto šeredného vítězného znamení.
„Odporný výjev!“ zvolal Kennedy se svrchovaným hnusem.
„Jsou to praoškliví chlapíci!“ pravil Joe. „Ostatně kdyby měli
uniformu, byli by jako všichni válečníci na světě.“
„Vzmáhá se mne zuřivá chuť vložiti se do toho boje,“ řekl dále
lovec máchaje karabinou.
„Nikoliv!“ odpíral chvatně doktor; „nikoliv! nepleťme se do toho,
po čem nám nic není! Víš-li pak, kdo je v neprávu nebo v právu,
abys si zahrál na Prozřetelnost? Prchněme raději co nejrychleji od
této odpuzující podívané! Kdyby velicí vojevůdcové mohli takto
přehlížeti jeviště svých hrdinských činů, možná, že by se jim na
konec odnechtělo krve a výbojů!“
Náčelník jedné z těchto protivných stran vynikal obrovskou
postavou, sdruženou s herkulskou silou. Jednou rukou vrážel kopí
do těsných řad nepřátelských a druhou rubal v nich velké mezery
pádnou sekerou. Najednou odhodil daleko od sebe assagaj krví
zbrocený, vrhl se na raněného, jemuž uřízl paži jediným rázem,
uchopil rukou tuto paži, povznesl ji k ústům a zakousl se do ní
celým chrupem.
„Ha!“ zhrozil se Kennedy, „strašlivá bestie! už se neudržím!“
A bojovník padl naznak, byv střelen kulí do čela.
Bojovníci vidouce jeho pád, strnuli nesmírným úžasem; tato
nadpřirozená smrt je poděsila, dodavši srdce jich protivníkům, a za
vteřinu zmizela polovice bitevníků z bojiště.
„Vyhledejme výše proud, který nás odvěje,“ pravil doktor. „Jsem
syt tohoto divadla.“
Ale neunikl tak rychle, aby neviděl, jak se vítězný kmen obořuje
na mrtvé a raněné, jak se rve o to maso ještě teplé a hltavě si na něm
pochutnává.
„Fuj! toť hnusné!“ zvolal Joe.
Viktorie vystoupila nadýmajíc se; několik okamžiků doznívalo
k nim ještě ryčení té rozběsněné roty; posléze však namířil balon
k jihu, a ten krvavý, lidožroutský výjev sešel jim s úzoru.
Půda jevila pak rozmanitý útvar, jsouc protkána četnými
vodotoky, které plynuly na východ; vlévaly se mimo pochybu do
123

poboček jezera Nu nebo do Gazellí řeky, o níž pan Vilém Lejean
podal podrobnosti tak podivné.
Když nastala noc, spustila Viktorie kotvu na 27° délky a 4°20'
severní šířky, urazivši dvě stě čtyřicet kilometrů.

124

XXI.
Podivný šramot. – Noční útok. – Kennedy a Joe na stromě. – Dva
výstřely. – Pomoc! pomoc! – Odpověď po francouzsku. – Zachraňovací
osnova.
Noc byla velice tmava. Doktor nemohl rozpoznati krajinu;
zachytil se ve stromě velmi vysokém, jehož neurčité obrysy spatřil
stěží v mrákotách. Po svém zvyku byl na stráži od devíti hodin,
a o půlnoci vystřídal ho Dick.
„Bdi dobře, Dicku! bdi s největší bedlivostí.“
„Což se děje něco nového?“
„Neděje! Ale zdálo se mi přece, jako bych byl pod námi zaslechl
neurčitý šramot; nevím hrubě, kam nás vítr zanesl; přílišná
obezřelost nebude na škodu.“
„Možná, co’s uslyšel, že bylo vytí nějakého dravce.“
„Nikoli! zdálo se mi to býti čímsi prajiným; zkrátka, neopomiň
nás vzbudit při poplachu sebe menším.“
„Neměj starosti.“
Naslouchav pozorně ještě naposledy a neuslyšev ničeho, doktor
hodil sebou na pokryvku a usnul brzy.
Obloha byla zatažena hustými chmurami, leč vzduchem neševelil
nejmenší vánek. Viktorie, upoutaná jedinou kotvou, trvala v úplné
nehybnosti.
Kennedy, opíraje se loktem o loďku v takovém posedu, že měl na
očích pracující dmuchavku, pozoroval tu klidnou temnotu; díval se
na obzor, a jak se přihází mysli znepokojené nebo varované,
domníval se chvílemi, že zahlédá nejasné zásvity. Ba jednou zdálo se
mu, že rozeznal zřetelně zásvit zdáli asi dvou set kroků; leč bylo to
jen blýsknutí, po němž neviděl už ničeho.
Byl to bezpochyby jeden z těch světelných dojmů, jež zrak
zachycuje v čirých mrákotách.
Kennedy se upokojil a zabral opět v neurčité rozjímání, když
ostré hvízdnutí rozlehlo se vzduchem.
Zda to byl hlas zvířete, nočního ptáka? Či vyšel z lidských rtů?
Kennedy, jsa si úplně vědom vážného postavení, byl už na tom, aby
vzbudil soudruhy; než řekl si, že ať lidé, ať zvěř jsou na všechen
125

způsob mimo dosah; pročež prohlédl si zbraně a vnořil pohled
znova nočním dalekohledem do prostoru.
Netrvalo dlouho, a zdálo se mu, že zahlédá pod sebou nejasné
postavy, any se plíží ke stromu; v měsíčním paprsku, jenž vyskočil
jako blesk mezi dvěma mraky, poznal zřetelně tlupu bytostí, tmou
se míhajících.
Dobrodružství s psohlavci připadlo mu na mysl; položil ruku
doktorovi na rameno. Procitl ihned.
„Mlč,“ zašeptal Kennedy, „mluvme potichu.“
„Děje se něco?“
„Ano, vzbuďme Joa.“
Jakmile Joe vstal, vyprávěl lovec, co spatřil.
„Zase ty proklaté opice?“ zlobil se Joe.
„Možná; leč dlužno učiniti náležité opatření.“
„Joe a já,“ pravil Kennedy, „slezeme po žebříku na strom.“
„A zatím,“ ujal se opět slova doktor, „postarám se já o to,
abychom se mohli rychle vznésti.“
„Dobrá.“
„Slezme,“ vece Joe.
„Neužívejte zbraní leč v čas svrchované potřeby“ napomínal je
doktor; „je zbytečno prozrazovati naši přítomnost v těchto místech.“
Dick a Joe odpověděli znamením. Spustili se bez hluku na strom
a usedli do rozsochy silných větví, za něž se kotva zadrhla.
Několik minut poslouchali v listí mlčky a nepohnutě. Když se
ozval jakýsi šustot po kůře, uchopil Joe Skota za ruku.
„Slyšíte-li?“
„Ano, cosi se blíží.“
„Což je-li to had? To hvízdnutí, které jste zaslechl…“
„Ne! mělo do sebe lidský názvuk.“
„Mám raději divochy. Ti plazové se mi hnusí,“ řekl si v duchu
Joe. –
„Šramot se vzmáhá,“ pravil Kennedy za nějakou chvíli.
„Ano, kdosi leze nahoru, šplhá.“
„Dávej pozor na této straně, já si vezmu na starost druhou.“
„Dobrá.“
Byli obadva osamoceni v koruně mohutné větve, trčící přímo
uprostřed lesa, jemuž se říká baobab; tma, sesílená hustým listím,
126

byla čirá; nicméně pravil Joe, nakloniv se Kennedyovi k uchu
a ukazuje na spodní část stromu:
„Černoši.“
Několik slov tichým hlasem pronesených dolehlo až ke dvěma
cestovatelům.
Joe přiložil pušku k líci.
„Počkej,“ řekl Kennedy.
Divoši byli vskutku slezli baobab; vynořovali se zevšad, ploužíce
se po větvích jako plazové, lezouce pomalu, ale jistě; prozrazovali se
pak výpachy svých těl namazaných smrdutým tukem. Za nedlouho
objevily se dvě hlavy zrakům Kennedye a Joa v samé úrovni větve,
na níž zaujali stanovisko.
„Pozor,“ zvolal Kennedy, „pal!“
Dvojí výstřel třeskl jako hrom a dozněl v bolestných výkřicích.
Všecka rota zmizela mihem.
Avšak z ryku, jenž se strhl, vyrazil výkřik podivný, nenadálý,
neobyčejný! Lidský hlas pronesl zřetelně tato slova po francouzsku:
„Pomoc! pomoc!“
Kennedy a Joe trnouce úžasem vystoupili co nejrychleji do loďky.
„Zda jste slyšeli?“ otázal se jich doktor.
„Ovšem! ten nadpřirozený výkřik: ‚Pomoc! pomoc!‘“
„Francouz v rukou těch barbarů!“
„Cestovatel.“
„ Snad missionář!“
„Nešťastník,“ zvolal lovec, „oni jej vraždí, oni jej mučí!“ Doktor
tajil nadarmo své pohnutí.
„Není o tom pochyby,“ pravil. „Nějaký nešťastný Francouz octl
se v moci těchto divochův. Avšak neodjedeme nenasadíce vše, seč je
člověk, abychom ho zachránili. Z našich výstřelů poznal
neočekávanou pomoc, řízení Prozřetelnosti. Nezklameme tuto
poslední naději. Srovnáváte-li se mnou?“
„Srovnáváme, Samuele, a jsme hotovi tebe poslouchat.“
„Rozvažme tedy, co počíti, a jakmile nastane jitro, pokusíme se
jim ho vyrvati.“
„Ale kterak rozprášíme ty hanebné černochy?“ zeptal se
Kennedy.
127

„Z toho,“ ujal se doktor slova, „jak utekli o překot, vysvítá
patrně, že neznají střelných zbraní; využijeme tudíž jejich hrůzy; ale
třeba vyčkati dne a pak teprve jednati, a podle povahy místa
sosnujeme si zachraňovací plán.“
„Ten ubohý nešťastník není asi daleko,“ pravil Joe, „neboť…“
„Pomoc! Pomoc!“ opětoval hlas slaběji.
„Ti barbaři!“ zvolal Joe všecek trna. „Což usmrtí-li ho ještě
v noci?“
„Slyšíš-li, Samuele,“ pravil Kennedy uchopiv doktora za ruku,
„což usmrtí-li ho ještě v noci?“
„To není pravdě podobno, přátelé; tito divocí národové usmrcují
zajatce za bílého dne; potřebují slunce!“
„Což abych použil noci,“ navrhoval Skot, „a spustil se k tomu
nešťastníkovi?“
„Půjdu s vámi, pane Dicku!“
„Stůjte! přátelé! stůjte! Tento zámysl je ke cti vašemu srdci a vaší
zmužilosti; ale vydali byste v šanc nás všecky a uškodili byste ještě
více tomu, kterého chceme zachrániti.“
„Proč to?“ namítal Kennedy. „Ti divoši jsou přestrašeni,
rozprášeni. Nevrátí se.“
„Dicku, prosím tebe, uposlechni mne; jednám pro všeobecnou
spásu; kdybys náhodou byl přepaden, bylo po všem veta!“
„Ale ten ubožák čeká, doufá! Nic mu neodpovídá! Nikdo mu
nepřichází na pomoc! Domnívá se zajisté, že ho smysly šálily, že
ničeho neslyšel!…“
„Můžeme jej upokojiti,“ odpověděl doktor Fergusson.
A povstav ve tmě přiložil ruce k ústům jako hlásnici a zvolal
rázně jazykem cizincovým:
„Nechať jste kdokoli, mějte důvěru! Tři přátelé bdí nad vámi!“ Po
těchto slovech strhl se strašlivý ryk, v němž odpověď zajatcova
bezpochyby zanikla.
„Oni jej vraždí! oni jej zavraždí!“ vzkřikl Kennedy. „Naše
zakročení uspíšilo jen hodinu jeho muk! Jednejme!“
„Ale jak, Dicku? Co hodláš podniknouti v této temnotě?“
„Och! kdyby byl den!“ zvolal Joe.

128

„Nuže, kdyby byl den?“ otázal se doktor zvláštním tonem. „Nic
jednoduššího, Samuele,“ odtušil lovec. „Slezl bych na zemi
a rozehnal bych tu láji střelnými ranami.“
„A ty, Joe?“ zeptal se Fergusson.
„Já bych, pane, jednal opatrněji a poradil bych zajatci, aby se dal
na útěk umluveným směrem.“
„A kterak bys jej o tom zpravil?“
„Tímto šípem, jejž sem zachytil v letu a na nějž bych přivázal
lístek, anebo prostě tím, že bych k němu nahlas promluvil,
poněvadž ti černoši nerozumějí našemu jazyku.“
„Vašich záměrů nelze provésti, přátelé; největší potíží pro toho
nešťastníka bylo byl prchnouti, byť se mu i podařilo obelstíti
ostražitost svých katanů. Co se tkne tvého úmyslu, milý Dicku, snad
by se zdařil při velké odvaze a kdyby se využilo hrůzy, které by
nahnaly naše střelné zbraně; ale kdyby selhal, byl bys ztracen,
a místo jednoho bylo by nám zachrániti dva lidi. Nikoliv! musíme
uvážiti veškery možnosti a jednati jinak.“
„Ale jednati hned,“ namítl lovec.
„Možná!“ odpověděl Samuel s důrazem na tomto slově.
„Pane, což jste s to, abyste rozplašil tu tmu?“
„Kdož ví, Joe?“
„Ach! dovedete-li cosi podobného, vyhlásím vás za prvního
učence na světě.“
Doktor odmlčel se na nějakou chvíli; přemýšlel. Jeho dva
soudruzi pohlíželi naň s tepajícími srdci; byli rozechvěni těmito
neobyčejnými okolnostmi. Fergusson ujal se brzy zase slova:
„Můj záměr je tento. Zbývá nám dvě stě liber přítěže, proto že
pytlíky, jež jsme vzali s sebou, posud jsou nedotčeny. Dejme tomu,
že zajatec, člověk útrapami patrně vysílený, váží tolik jako jeden
z nás; zbude nám ještě asi šedesát liber na vyhozenou, abychom
rychleji vystoupili.“
„Kterak si hodláš počínati?“ otázal se Kennedy.
„Takto, Dicku: uznáš zajisté, dostanu-li se až k zajatci a vyhodímli část přítěže rovnou jeho váze, že nezpůsobím změny v rovnováze
balonu; ale budu-li potom chtít dosíci rychlého stoupání, abych
unikl tomuto černošskému kmeni, budu musit užíti ráznějších
129

pomůcek, nežli je dmuchavka; svrhna pak v čas potřeby
nadbytečnou přítěž, nepochybuji, že se vznesu s velkou rychlostí“
„To je na bíledni.“
„Ano, ale je při tom vada; abych totiž později mohl sestoupiti,
budu nucen vypustiti množství plynu poměrné k úbytku přítěže,
kterou vyhodím. Tento plyn pak je drahocenný; leč nelze litovati
jeho ztráty, jde-li o spásu člověka.“
„Pravdu díš, Samueli, musíme obětovati vše, abychom jej
zachránili!“
„Jednejme tedy, a ty pytlíky složte na kraj loďky tak, aby mohly
býti svrženy jedním rázem.“
„Což ta tma?“
„Skrývá naše přípravy a nerozptýlí se dříve, pokud nebudou
skončeny. Hleďte k tomu, aby všecky zbraně byly po ruce. Možná,
že bude potřebí stříleti; naše karabina pak dá ránu, dvě ručnice dají
čtyři, dva revolvery dvanáct, celkem patnáct ran, které lze vypálit za
čtvrt minuty. Možná, že nebudeme nuceni uchýliti se ke všemu
tomu lomozu. Jste-li hotovi?“
„Jsme hotovi,“ odpověděl Joe.
Pytlíky byly na místě, zbraně pohotově.
„Dobrá,“ pravil doktor. „Dávejte pozor na vše. Joovým úkolem
bude vyhoditi přítěž a Dickovým vyzdvihnouti zajatce; ale nic ať se
nestane, dokud nevydám rozkazu. Joe vybaví nejprve kotvu
a vystoupí zase neprodleně do loďky.“
Joe spustil se po vazáku a vrátil se za několik okamžiků.
Uvolněná Viktorie plynula ve vzduchu téměř nepohnutě.
Zatím přesvědčil se doktor, že je ve směšovací schránce dostatek
plynu, aby v čas potřeby mohla dmuchavka pracovati a bylo možno
obejíti se na nějakou chvíli bez činnosti Bunsenova sloupu; po té
vyňal dva vodné dráty dokonale isolované, jimiž se rozkládala
voda, a prohrabav svůj vak, vzal z něho dva uhlíky do hrotu
seříznuté, kteréž upevnil na konec každého drátu.
Jeho dva přátelé dívali se naň nechápajíce, ale trvali v úmlku;
když byl doktor s prací hotov, postavil se do prostřed loďky; vzal do
každé ruky uhlík a přistrčil k sobě dva hroty.

130

Náhle vyšlehla mezi dvěma hroty uhlíků nesnesitelným leskem
mocná, oslnivá záře; náramný proud elektrického světla tříštil, ať
tak díme, noční mrákoty.
„Ó!“ užasl Joe, „pane!“
„Ani slova,“ kázal doktor.

131

XXII.
Světelný pruh. – Missionář. – Únos v zářivém paprsku. – Kněz lazarist. –
Nevalná naděje. – Doktorova péče. – Život plný odříkání. – Přelet přes
sopku.
Fergusson zamířil v různé strany prostoru mohutný paprsek
světla a utkvěl jím na místě, kde se ozýval zděšený křik. Jeho dva
soudruzi pohlédli tam dychtivě.
Baobab, nad nímž se vznášela Viktorie takměř nehybně, vypínal
se uprostřed mýtiny; mezi poli sesamovými a cukřinovými bylo
rozeznati asi padesát nízkých, kuželovitých chatrčí, okolo nichž
hemžil se četný kmen.
Na sto stop pod balonem trčel kůl. U tohoto kůlu ležel lidský
tvor, mladý muž nejvýše třicetiletý dlouhých černých vlasů,
polonahý, hubený, potřísněný krví a posetý ranami, s hlavou na
prsa skloněnou jako Kristus na kříži. Něco kratších vlasů na temeni
hlavy jevilo ještě místo tonsury napolo zarostlé.
„Missionář! kněz!“ zvolal Joe.
„Ubohý nešťastník,“ litoval lovec.
„Zachráníme ho, Dicku!“ pravil doktor, „zachráníme ho!“
Dav černochů, spatřiv balon, podobný ohromné vlasatici
s chvostem stkvoucího světla, byl zachvácen zděšením snadno
pochopitelným. Slyše jich křik, vztyčil zajatec hlavu. Oči zaleskly se
mu náhlou nadějí, a jakkoli mu nešlo hrubě na rozum, co se děje,
vztáhl ruce k nenadálým záchrancům.
„Žije! žije!“ zajásal Fergusson; „Bůh buď pochválen! Ti divoši
trnou náramným strachem! Zachráníme ho! Jste-li hotovi, přátelé?“
„Jsme hotovi, Samuele.“
„Joe, shas dmuchavku.“
Rozkaz doktorův vykonán. Vánek ledva znatelný hnal zvolna
nad zajatce Viktorii, spouštějící se zároveň nepozorovaně k zemi,
ježto napjetí vodíku ubývalo. Asi po deset minut vznášel se ve
světelných vlnách. Fergusson pustil na dav zářivý proud, jenž
rýsoval tu a tam rychlé, ostré pruhy světelné. Kmen, podléhaje
nevýslovné hrůze, rozprchl se ponenáhlu do chyší, a kolem kolu
rozhostila se opuštěnost. Doktor byl tudíž právem spoléhal na
132

nevídaný zjev Viktorie, která metala sluneční paprsky do této čiré
temnoty.
Loďka snesla se na zemi. Avšak několik odvážnějších černochů
vracelo se s velkým křikem, pochopivše, že se jim oběť vymyká.
Kennedy chopil se pušky, leč doktor mu rozkázal, aby nestřílel.
Kněz klečel, nemaje již ani tolik síly, aby se udržel na nohou;
nebyl ani ke kolu přivázán, neboť vzhledem k jeho slabosti byla
pouta zbytečná. Když se loďka blížila k zemi, odhodil lovec zbraň,
a uchopiv kněze kolem těla vyzdvihl jej do loďky, a v tom zároveň
shodil Joe rázem dvě stě liber přítěže. Doktor očekával, že vzletí se
svrchovanou rychlostí; ale mimo vše nadání stanul balon
nepohnutě, sotva se byl vznesl na čtyři stopy od země.
„Kdo nás drží?“ zvolal s názvukem obavy.
Několik divochů přibíhalo, strašlivě ryčíce.
„Ó!“ zvolal Joe, vykloniv se přes okraj. „Jeden z těch černých
proklatců zachytil se pod loďkou!“
„Dicku! Dicku!“ vzkřikl doktor, „schránku s vodou!“
Dick pochopil myšlenku přítelovu, a vyzdvihnuv jednu ze
schránek s vodou, která vážila přes sto liber, smetl ji s loďky. –
Viktorie, zbavena náhle přítěže, vymrštila se skokem do výše tří set
stop za hrozného řevu kmene, jemuž zajatec unikl v záplavě
oslnivého světla.
„Hura!“ vzkřikli dva soudruzi doktorovi.
Pojednou učinil balon nový skok, jejž jej povznesl o více než tisíc
stop.
„Co to?“ zeptal se Kennedy, div nepozbyv rovnováhy.
„Nic to není! ten lotr nás pustil,“ odpověděl klidně Samuel
Fergusson.
A Joe nahnuv se rychle, zahlédl ještě divocha, an se přemetá
v prázdnu s roztaženýma rukama; v druhém okamžiku dopadl
země a roztříštil se. Doktor odloučil pak od sebe elektrické dráty,
a vůkol rozložila se opět čirá tma. Byla hodina s půlnoci.
Omdlelý Francouz promhouřil posléz oči.
„Jste zachráněn,“ pravil k němu doktor.
„Zachráněn,“ odvětil po anglicku s truchlivým úsměvem,
„zachráněn od ukrutné smrti! Bratři, děkuji vám; ale moje dni jsou
sečteny, ba i mé hodiny, nezbývá mi již mnoho života!“
133

A vysílený missionář ležel opět strnule.
„Umírá!“ zvolal Dick.
„Ne, ne,“ odtušil Fergusson nachýliv se k němu, „ale je velice
sláb; položme ho pod stan.“
Uložili zlehka na své pokryvky to ubohé vychřadlé tělo, poseté
jizvami a ranami posud krvácejícími, kde železo a oheň byly
zůstavily na dvacateru míst bolestné sledy. Doktor natřepil
z kapesníku trochu cupaniny, kterou rozestřel na rány, dříve je
vymiv; přiložil obratně tyto obklady se zručností lékaře; po té vzal
z lékárničky posilivý nápoj a nalil knězi několik krůpějí na rty.
Missionář stiskl slabě rty mimovolným hnutím a měl sotva tolik
síly, že vydechl:
„Díky! díky!“
Doktor poznal, že potřebuje úplného klidu; stáhl záclony stanu
a jal se opět říditi balon.
Vzhledem k váze nového hostě ubylo balonu skorem sto
osmdesát liber přítěže; pročež vznášel se bez pomoci dmuchavky.
Na úsvitě hnal jej proud zvolna k západo-severo-západu. Fergusson
odhrnul záclony a díval se nějakou chvíli na spícího kněze.
„Kéž bychom zachovali na živě tohoto soudruha, jejž nám poslala
nebesa!“ pravil lovec. „Máš-li naději?“
„Ano, Dicku, budeme-li ho pečlivě ošetřovati, snad okřeje
v tomto vzduchu tak čistém.“
„Co ten člověk vytrpěl!“ vece Joe s pohnutím. „Víte-li pak, že se
podjal smělejšího úkolu než my, přišed sám mezi tyto národy?“
„O tom není pochyby,“ odpověděl lovec.
Po všechen tento den nedopustil doktor, aby byl nešťastník
vyrušen ze spánku: byla to dlouhá ztrnulost přervaná několika
tichými bolestnými výkřiky a vzdechy, pro něž se Fergusson
neznepokojoval.
K večeru zastavila se Viktorie prostřed temnoty a v tu noc bděl
Fergusson nad bezpečností všech, kdežto Joe a Kennedy střídali se
u lůžka nemocného.
Nazejtří ráno ukázalo se, že Viktorie sotva se hnula na západ.
Nastával jasný, utěšený den. Nemocný zavolal na nové přátele
zvučnějším hlasem. Odhrnuli stanové záclony, i dýchal s rozkoší
svěží ranní vzduch.
134

„Jak je vám?“ otázal se Fergusson.
„Lépe, tuším,“ odpověděl. „Ale vás, přátelé, neviděl jsem ještě,
leda ve snu! Jsem sotva s to, abych pochopil, co se sběhlo! Kdo jste,
aby vaše jména nebyla zapomenuta v mé poslední modlitbě?“

Asi po deset minut vznášel se balon ve světelných vlnách.

„Jsme angličtí cestovatelé,“ řekl Samuel; „pokusili jsme se
přeraziti Afriku v baloně, a cestou potkalo nás to štěstí, že jsme vás
zachránili.“
„Věda má své reky,“ podotekl missionář.
135

„A náboženství má své mučenníky,“ odvětil Skot.
„Jste-li missionářem?“ optal se doktor.
„Jsem kněz z missie lazaristů. Nebesa vás ke mně seslala, nebesa
buďtež za to pochválena! Život můj byl dán v oběť! Ale přicházíte
z Evropy. Vypravujte mi o Evropě, o Francii! Jsem již pět let beze
zpráv!“
„Pět let sám mezi těmi divochy!“ užasl Kennedy.
„Jsou to duše, čekající na vykoupení,“ odslovil mladý kněz,
„bratři nevědomí a suroví, kteréž jediné náboženství může poučiti
a vzdělati.“
Samuel Fergusson vyhovuje přání missionářovu, hovořil dlouho
o Francii.
Kněz poslouchal dychtivě a z očí kanuly mu slzy. Ubohý mladý
muž bral střídavě ruce Kennedyovy a Joovy do svých, jež pálily
horečkou; doktor uvařil mu několik číšek čaje, které vypil s rozkoší;
nabyl potom tolik síly, že se mohl povztyčiti a usmívati, vida, že se
vznáší ve vzduchu tak čistém.
„Jste srdnatí cestovatelé,“ pravil, „a odvážný podnik se vám
zdaří; spatříte zase rodiče, přátele, vlast, vy je spatříte!…“
Tu se slabost mladého kněze vzmohla tou měrou, že ho musili
znova uložiti. Byl zachvácen takou ochabou, že spočíval několik
hodin Fergussonovi v rukou jako bezduch. Doktor nedovedl se
ubrániti dojetí. Což ztratí zase tak brzy toho, jejž vyrvali mukám?
Obvázal poznovu strašlivé rány mučenníkovy a obětoval větší část
vodní zásoby, ochlazuje mu palčivé údy. Zahrnul ho péčí co
nejněžnější a nejrozumnější. Nemocný okřál mu ponenáhlu v náručí
a nabyl opět citu, ne-li života.
Z jeho nesouvislých slov vyzvěděl doktor jeho historii.
„Mluvte svou mateřštinou,“ řekl mu; „rozumím jí, a vás to tak
nenamůže.“
Missionář byl chudý mladík z bretaňské dědiny Aradona
v samém Morbihanu; již z mládí pudila ho náklonnost na dráhu
církevní; nemaje dosti na odříkání, chtěl život zasvětiti
i nebezpečenstvům a vstoupil do řehole knězů věrověstů, jejímž
slavným zakladatelem byl svatý Vincenc z Pauly; u věku dvacíti let
odešel z vlasti na nehostinné pobřeží africké. Odtud pak,
překonávaje překážky, podstupuje újmy, chodě a modle se, pronikl
136

až do lůna kmenův, obývajících při pobočkách horního Nilu; po dvě
léta bylo jeho náboženství odmítáno, jeho horlivost zneuznávána,
jeho láska k bližnímu ve zlé vykládána; stal se zajatcem jednoho
z nejukrutnějších plemen ňambarských, vydán jsa v tisíceré útrapy.
Neustával však cvičiti, učiti, modliti se. Když byl tento kmen
rozprášen a on zůstaven za mrtva po jednom z bojů tak častých
mezi těmi národy, nenavrátil se, odkud byl přišel, alebrž pokračoval
ve věrověštecké pouti. Nejlépe dařilo se mu tehda, když jej
považovali za blázna; byl se obeznámil s nářečími oněch končin;
hlásal víru. Posléze dostal se do těchto barbarských krajův a ještě
dvě léta je procházel, puzen jsa tou nadlidskou silou, která přichází
od Boha; rok již dlel u tohoto ňamňamského kmene jménem
Barafrů, jednoho z nejdivočejších. Tu zemřel před několika dny
náčelník, a jemu přičítána tato nenadálá smrt; usnesli se na tom, že
jej obětují; čtyřicet hodin trvaly jeho muky; měl umříti při slunci
o poledni, jak byl soudil doktor. Když uslyšel výstřely, zvítězila
v něm přirozenost. „Pomoc! pomoc!“ vykřikl a domníval se, že sní,
když hlas s nebe přicházející promluvil k němu potěšitelná slova.
„Nelituji této dokonávající jsoucnosti“ dodal; „můj život náleží
Bohu!“
„Doufejte ještě,“ odpověděl mu doktor; „jsme u vás; zachráníme
vás od smrti, jako jsme vás vyrvali mukám.“
„Tolik si ani od nebes nežádám,“ pravil kněz s odevzdaností.
„Veleben budiž Bůh, popřáv mi, než umru, té radosti, že mohu
stisknouti přátelské ruce a slyšeti mluvu své vlasti.“
Missionář seslábl opět. Den uběhl takto mezi nadějí a strachem.
Kennedy byl velice dojat, a Joe utíral si potají oči.
Viktorie plula pomalu, a vítr, zdálo se, jako by šetřil jejího
drahocenného břemene.
Joe ohlásil k večeru nesmírnou záři na západě. V těchto vyšších
šířkách bylo lze míti za to, že je to velká severní záře; obloha zdála
se planouti ohněm. Doktor prohlédl si pozorně tento úkaz.
„Nemůže to býti nežli činná sopka,“ řekl.
„Vždyť nás vítr žene nad ni,“ projevil obavu Kennedy.
„Aj! přeneseme se přes ni v bezpečné výši.“
Za tři hodiny octla se Viktorie uprostřed hor; nalézala se přesně
na 24° 15' délky a 4° 42' šířky; před ní chrlila hořící sopka proudy
137

roztavené lávy a metala ohromné balvany do velké výše, ulevujíc
též občas svým překypujícím útrobám vývaly tekutého ohně, jež
spadaly oslňujícími vodopády. Bylo to nádherné a spolu nebezpečné
divadlo, neboť vítr nesl balon s neodchylnou stálostí do tohoto
zaníceného ovzduší.
Poněvadž nebylo možno této překážce se vyhnouti, bylo třeba ji
přeletěti; dmuchavka rozdýmána na celý plamen, a Viktorie
dostoupila výše šesti tisíc stop, zůstavivši mezi sebou a sopkou
vzdálenost více než tří set sáhů.
Umírající kněz; pozoroval se svého bolestného lože hořící ten
sopouch, z něhož vyšlehovaly s lomozem tisíceré stkvoucí paprsky.
„Jak je to krásné,“ pravil, „a jak neskonalá je mocnost boží ve
svých nejstrašnějších projevech!“
Výlevy žhoucí lávy odívaly úbočí hory hotovými plamennými
čalouny; spodní polokoule balonu leskla se ve tmě ohnivou
záplavou; žárné horko sálalo až do loďky, a doktor Fergusson měl
na spěch, aby vyvázl z tohoto nebezpečného postavení.
Okolo šesti hodin večer jevila se hora jen rudou tečkou na
obzoru, a Viktorie brala se pokojně dál svou cestou v pásmu méně
vysokém.

138

XXIII.
Joův hněv. – Smrt spravedlivého. – Bdění u nebožtíka. – Suchota. –
Pohřeb. – Křemeny. – Joe
blouzní. – Drahocenná
přítěž. – Poloha
zlatonosných hor. – Začátek Joova zoufalství.
Na zemi rozhostila se nádherná noc. Kněz usnul pokojnou
ochabou.
„Už se z toho nevybere,“ zabědoval Joe. „Ubohý mladík! je mu
sotva třicet let!“
„Shasne nám v náručí!“ pravil zoufale doktor. „Dech už tak slabý
slábne mu ještě víc, a já nejsem s to, abych ho zachránil!“
„Ti zlotřilí bídáci!“ zvolal Joe, jenž míval čas od času takové
návaly hněvu. „A tento důstojný kněz měl ještě tolik šlechetnosti,
tolik sebezapření, že jich litoval, že je omlouval, že jim odpustil!“
„Nebe seslalo mu velmi krásnou noc, Joe, snad poslední noc.
Nyní nebude již mnoho trpěti a jeho smrt bude jen tichým usnutím.“
Umírající pronesl několik nesouvislých slov. Doktor sklonil se
k němu; nemocnému krátil a přitěžoval se dech; žádal si vzduchu;
záclony rozhrnuty úplně, i vdechoval s rozkoší tiché vánky této
průzračné noci; hvězdy kynuly mu chvějným třpytem, a měsíc
obestíral jej závojem bledých paprsků.
„Přátelé,“ pravil sesláblým hlasem, „odcházím! Kéž vás Bůh, jenž
odměňuje, dovede do přístavu; kéž vám splatí za mne můj dluh
vděčnosti!“
„Doufejte ještě,“ odpověděl mu Kennedy. „Je to jen chvilková
slabost. Nezemřete! Možno-li zemříti v takovou krásnou letní noc?“
„Smrt je zde, vím to!“ odpíral missionář. „Nechtež, ať jí
poohlížím ve tvář! Smrt, začátek věčných věcí, je pouze koncem
vezdejších starostí. Pomozte mi na kolena, bratři, prosím vás za to!“
Kennedy jej pozdvihl; žel bylo pohleděti, jak pod ním vysílené
údy klesaly.
„Bože můj! Bože můj!“ zvolal umírající apoštol, „smiluj se nade
mnou!“
Tvář se mu rozjasnila. Zdálo se, jako by již okříval novým
životem daleko od této země, jejíchž radostí nikdy nepoznal,
139

prostřed této noci, která jej ozařovala měkkými svity, na cestě do
těch nebes, k nimž se vznášel jako zázračným nanebevzetím.
Posledním jeho posunkem bylo požehnání na věčnou
rozloučenou jednodenním přátelům. I klesl do náručí Kennedyovi,
jemuž velké slzy smáčely obličej.
„Skonal!“ pravil doktor, schýliv se k němu, „skonal!“
A tři přátelé poklekli společným hnutím a modlili se mlčky.
„Zítra ráno,“ ujal se Fergusson za chvíli slova, „pochováme jej
v této zemi svlažené jeho krví.“
Ostatní noc bděli střídavě u nebožtíka doktor, Kennedy a Joe, a ni
jediné slovo nepřerušilo zbožného ticha; každý plakal.
Nazejtří vál vítr od jihu, a Viktorie tíhla dosti pomalu nad širou
horskou stupňovinou; zde vyhaslé sopky, onde neobdělané
úžlabiny; ani krůpěje vody na těch vyprahlých hřebenech; nakupená
skaliska, bludné balvany, modravá ložiska opuková, vše svědčilo
o naprosté neplodnosti.
Chtě přikročiti k pohřbu nebožtíkově, odhodlal se doktor okolo
poledne sestoupili do rokle prostřed plutonických skal
prvopočátečního útvaru; okolní hory měly ho chrániti a umožniti
mu, aby se pustil s loďkou až na zemi, neboť nikde nebylo stromu,
v němž by se byl mohl zachytiti.
Ale jak byl vyložil Kennedyovi, nebyl nyní ztrátou přítěže za
únosu knězova s to, aby sestoupil, leč vypustil-li přiměřené
množství plynu; pročež otevřel záklopku vnějšího balonu. Vodík
prchal, a Viktorie snesla se klidně do rokle.
Jakmile loďka zavadila o zemi, zavřel doktor záklopku; Joe
vyskočil ven, a drže se rukou vnějšího kraje, sebral druhou jistý
počet kamenů, které v brzku nahradily jeho vlastní váhu; po té mohl
užívati obou rukou i naložil za nedlouho do loďky přes pět set liber
kamení; tu pak mohli doktor a Kennedy rovněž vystoupiti. Viktorie
octla se v rovnováze a její vzestupná síla nestačila ji povznésti.
Ostatně nebylo třeba naložiti velký počet těchto kamenů, neboť
balvany sebrané Joem byly nadmíru těžké, což ihned obrátilo k sobě
zřetel Fergussonův. Půda byla poseta kamením a porfyrovitými
skalisky.
„Toť zvláštní objev,“ pravil si v duchu doktor.
140

Zatím poodešli Kennedy a Joe, hledajíce vhodné místo pro hrob.
Parno bylo náramné v této rokli sevřené mezi skalami jako výheň.
Polední slunce metalo do ní kolmo úpalné paprsky. Nejprve bylo
třeba odstraniti z půdy kamení, jímž byla pokryta; po té vykopán
hrob dosti hluboký, aby dravá zvěř nemohla vyhrabati mrtvolu.
Tělo mučedníkovo uloženo v něm uctivě.
Prsť naházena opět na tyto tělesné pozůstatky a nad nimi
nakupeny náhrobkem velké skalní balvany.
Doktor stál zatím nepohnut, jsa zabrán v myšlenky. Neslyšel
volání svých druhů, nevrátil se s nimi, aby se ukryl před denním
vedrem.
„Nač myslíš, Samuele?“ zeptal se ho Kennedy.
„Na podivnou protivu přírody, na zvláštní hru náhody. Víte-li,
v jaké zemi je pochován tento muž, který se odřekl všeho v životě,
tento chuďas z dobré vůle?“
„Co míníš, Samuele?“ otázal se Skot.
„Tento kněz, jenž učinil slib chudoby, odpočívá nyní v zlatém
dole.“
„V zlatém dole!“ zvolali Kennedy a Joe.
„V zlatém dole,“ odpověděl pokojně doktor. „Tyto balvany, po
kterých šlapete jako po bezcenném kamení, jsou zlatou rudou velmi
bohatou.“
„Nemožná věc! nemožná věc!“ opětoval Joe.
„Nehledali byste dlouho v rozpuklinách těchto břidličných slojův
a našli byste velká zlatá zrna.“
Joe vrhl se jako blázen na ty roztroušené úlomky. Kennedy byl by
málem následoval jeho příkladu.
„Upokoj se, milý Joe,“ domlouval mu jeho pán.
„Pane, vám se snadno mluví.“
„Jakže! filosof tak otužený jako ty…“
„Aj! pane, není filosofie, která by tu obstála.“
„Poslyš, uvažuj trochu. Nač by nám bylo všecko toto bohatství?
Nemůžeme ho vzíti s sebou.“
„Že ho nemůžeme vzíti s sebou? To by bylo pěkné!“
„Je poněkud těžké pro naši loďku! Ba váhal jsem povědět ti
o tomto objevu z obavy, abych ti ušetřil lítosti.“
141

„Jakže!“ zvolal Joe, „abych opustil tyto poklady! Naše jmění! bez
odporu naše! abych tu zanechal?“
„Měj se na pozoru, příteli. Což tě zachvacuje zlatá horečka? Což
tě ten nebožtík, kterého jsi právě pochoval, nepřesvědčil o marnosti
lidských věcí?“
„To vše jest pravda,“ odvětil Joe; „ale jde tu přece jen o zlato!
Pane Kennedy, zda mi nepomůžete sebrat trochu těchto millionů?“
„Co bychom si s nimi počali, ubohý Joe?“ pravil lovec nemoha se
ubrániti úsměvu. „Nepřišli jsme sem za bohatstvím a nesmíme ho
odnésti.“
„Ty milliony jsou poněkud těžké,“ podotkl doktor, „a nevejdou
se snadno do kapsy.“
„Buď jak buď,“ bránil se Joe vehnán byv do úzkých, „což nelze
vzít s sebou místo písku za přítěž tu rudu?“
„Nu, od toho nejsem,“ svolil Fergusson; „však ať se mi příliš
neošklíbáš, až vyhodíme z loďky několik tisíc liber sterlingů.“
„Několik tisíc liber sterlingů!“ žasl Joe; „je-li možná, aby to
všecko bylo zlato?“
„Ano, příteli; je to schrána, kde příroda po věky hromadila své
poklady; co tu leží ladem, tím by se obohatily celé země! Australie
a Kalifornie sloučené v srdci pustiny!“
„A to vše zůstane bez užitku!“
„Možná! Ale poslyš, co učiním, abych tě potěšil.“
„To nebude tak snadné,“ odvětil Joe lítostivě.
„Slyš jen: vyměřím zevrubně polohu tohoto ložiska, dám ti nárys,
a až se vrátíš do Anglie, oznámíš věc svým spoluobčanům, máš-li za
to, že tolik zlata založí jich štěstí.“
„Nuže pane, vidím jasně, že máte pravdu; poddávám se,
poněvadž nižádnou měrou nemohu jinak. Naplňme si loďku touto
vzácnou rudou. Co zbude po vykonané cestě, bude ještě vždy
ziskem.“
A Joe dal se do práce, a to tak horlivě, že nakupil za chvíli skorem
tisíc liber křemene, v němž je zlato zavřeno jako v pouzdře velice
tvrdém.
Doktor díval se s úsměvem na jeho počínání; za této práce změřil
výšky a shledal, že poloha hrobu missionářova jest na 22° 23' délky
a 4° 55' severní šířky.
142

Po té, mrštiv posledním pohledem na mohylu, pod níž
odpočívala tělesná schránka mladého Francouze, vrátil se do loďky.
Byl by rád postavil skromný, hrubý kříž na tomto hrobě
uprostřed afrických pustin zapadlém; leč vůkol nerostlo ani
stromku.
„Bůh jej pozná,“ pravil.
Starost dosti vážná blyskla též Fergussonovi přes mysl; byl by dal
mnoho toho zlata za to, kdyby byl našel trochu vody; bylť by rád
nahradil vodu, kterou vyhodili se schránkou odnášejíce negra, leč
v této vyprahlé končině byla to holá nemožnost; to jej neustávalo
znepokojovati; jsa nucen udržovati dmuchavku stále v činnosti,
ocitoval se v nedostatku vody k hašení žízně; pročež umínil si, že
neopomine nižádné příležitosti, aby obnovil svou zásobu.
Vrátiv se k loďce shledal, že je všecka naplněna kamením
lakotného Joa; vstoupil do ní mlčky. Kennedy zaujal své obvyklé
místo, a Joe následoval příkladu jich obou, mrštiv ještě chtivým
okem po pokladech v rokli. Doktor zažehl dmuchavku; hadice se
rozehřála, vodíkový proud vyvinul se za několik minut, plyn se
roztáhl, avšak balon se nehýbal.
Joe pohlížel naň nepokojně neříkaje ničeho.
„Joe,“ pravil doktor.
Joe neodpověděl.
„Joe, slyšíš-li mne?“
Joe pokynul, že slyší, ale že nechce rozuměti.
„Prokážeš mi tu laskavost,“ pravil dále Fergusson, „že vyhodíš
na zemi část této rudy.“
„Ale vždyť jste mi, pane, dovolil…“
„Dovolil jsem ti, abys ji naložil za přítěž, nic více.“
„Avšak…“
„Což chceš, abychom věčně zůstali v této pustině?“
Joe pohleděl zoufalýma zrakoma na Kennedye; než lovec vzal na
sebe tvářnost člověka, jenž neví rady.
„Nu, Joe?“
„Což pak vaše dmuchavka nepracuje?“ vytáčel se tvrdohlavec.
„Moje dmuchavka je zažehnuta, jak dobře vidíš! Ale balon
nevznese se potud, pokud mu neulehčíš.“
143

Joe zaškrábal se za uchem, vzal kus křemene, ze všech nejmenší,
vážil ho zas a zase a přehazoval ho z ruky do ruky; měl váhy tři
nebo čtyři-libry; vyhodil jej.
Viktorie ani se nepohnula.
„Jakže?“ lekl se, „ještě nestoupáme?“
„Ještě ne,“ odpověděl doktor. „Jen dále.“
Kennedy se smál. Joe vyhodil ještě asi deset liber. Balon trval
stále v nehybnosti. Joe zbledl.
„Ubohý hochu“ vece Fergusson, „Dick, ty a já vážíme, nemýlím-li
se, asi čtyři sta liber; pročež třeba ti ubrat při nejmenším váhu
rovnou naší váze, poněvadž byla náhradou za nás“
„Abych vyhodil čtyři sta liber!“ zabědoval Joe.
„A ještě něco k tomu, abychom se vznesli. Nuže, jen s chutí do
toho!“
Hodný hoch jal se ulehčovati balonu, vzdychaje zhluboka. Čas od
času poustal, říkaje:
„Stoupáme!“
„Nestoupáme,“ zněla vždy jednostejná odpověď.
„Už se hýbá,“ pravil posléze.
„Jen pokračuj,“ opětoval Fergusson.
„Stoupá! vím to jistě.“
„Jen pořád dále,“ pobídl ho Kennedy.
Tu chopil Joe zoufale poslední balvan a svrhl jej s loďky. Viktorie
povznesla se na sto stop a pomocí dmuchavky vystoupila v brzku
nad okolní temena.
„Joe,“ řekl doktor, „zbývá ti ještě pěkné jmění, ač podaří-li se nám
uchovati tuto zásobu až do konce cesty, i budeš bohat po všechen
svůj ostatní život.“
Joe neodpověděl ani slova a uvelebil se zlehka na lůžko ze zlaté
rudy.
„Hleď, milý Dicku,“ ujal se opět slova doktor, „jak mocně
účinkuje tento kov na nejlepšího jonáka pod sluncem. Jaké
náruživosti, jaké chtíče, jaké zločiny zplodila by známost podobného
dolu! Je to kormutlivé.“
Do večera urazila Viktorie sto čtyřicet pět kilometrů za západ;
byla pak vzdálena přímou čarou od Zanzibaru dva tisíce dvě stě
padesát kilometrů.
144

XXIV.
Vítr se tiší. – Blížící se poušť. – Zbytek vodní zásoby. – Rovníkové noci. –
Starosti Samuela Fergussona. – Skutečné okolnosti. – Rázné odpovědi
Kennedyovy a Joovy. – Ještě noc.
Viktorie, zakotvena v osamělém a téměř uschlém stromě, strávila
noc v úplném klidu; cestovatelé mohli se posilniti spánkem, jehož
měli tak potřebí; dojmy předchozích dní zůstavily jim truchlivé
vzpomínky.
K ránu zastkvěla se obloha zase nezkalenou jasností a rozsálala
horkem. Balon vzlétl do vzduchu; po několika marných pokusech
uhodil na proud, ostatkem nehrubě rychlý, jenž jej unášel
k severozápadu.
„Nepostupujeme již,“ pravil doktor; „nemýlím-li se, vykonali
jsme polovinu cesty skoro za deset dní; ale kdybychom pluli tak jako
nyní, potřebovali bychom měsícův, abychom ji skončili. To pak je
tím mrzutější, že nám nastává nedostatek vody.“
„Však ji najdeme,“ odtušil Dick, „není možná, abychom v tomto
rozlehlém kraji nenarazili na nějakou řeku, na nějaký potok, na
nějaký rybník.“
„Přeji si toho.“
„Není-li Joův náklad na závadu našemu postupu?“
Kennedy promluvil takto jen proto, aby poškádlil hodného
jonáka; učinil tak tím raději, že se sám nedovedl na chvíli ubrániti
lakotě, jež zachvátila Joa; leč nedav na sobě ničeho znáti, stavěl se
silným; satně vše se smíchem.
Joe pohlédl naň žalostně. Ale doktor se neozval. Pomýšlel nikoli
bez tajných obav na širé pustiny saharské; míjívajíť tam celé neděle,
aniž naleznou karavany studnu, kde by uhasily žízeň. Pátral také
s nejbedlivější pozorností po sebe menších proláklinách půdy.
Tato obezřelost a poslední příhody změnily patrně náladu tří
cestovatelů; mluvili méně; oddávali se více vlastním myšlenkám.
Hodný Joe byl zcela jiný od té doby, co jeho zraky stopily se
v tom zlatém moři; mlčel; díval se chtivě na to kamení v loďce
nakupené, dnes bezcenné, zítra neocenitelné.
145

Kromě toho byl vzhled této části Afriky znepokojivý. Kraj
přecházel ponenáhlu v poušť. Ani vesnice již, ba ani skupiny
několika chat. Rostlinstvo přestávalo. Sotva několik zakrslých rostlin
jako na skotských vřesovištích, začátek bělavého písku
a rozpáleného kamení, několik lentiškův a trnitých křovisk. Prostřed
této neplodnosti jevila se prvopočáteční kostra zeměkoule ostrými
hřbety skalními. Tyto známky sucha vrtaly doktoru Fergussonovi
mozkem.
Podobalo se, jako by karavana se nikdy nebyla odvážila v tuto
pustou končinu; byla by po sobě zanechala viditelné stopy ležení,
vybledlé kosti lidí nebo zvířat. Ale nikde ničeho. Bylo patrně
poznati, že pískové návaly zmocní se brzy této opuštěné krajiny.
Avšak nebylo lze couvnouti; musili se bráti ku předu; doktor
nežádal si ničeho tak vroucně; byl by si přál bouře, aby ho zanesla
z tohoto kraje. A na nebi ani mráčku! Když minul tento den, nebyla
Viktorie ujela ani padesát kilometrů.
Kdyby bylo dostatek vody bývalo! Avšak všeho všude zbývaly jí
tři gallony! Fergusson odměřil gallon42, určený k hašení palčivé
žízně, kterou devadesátistupňové43 vedro činilo nesnesitelnou; dva
gallony zbývaly tudíž pro činnost dmuchavky; mohly vyvoditi jen
čtyři sta osmdesát krychlových stop plynu, a dmuchavka
spotřebovala ho za hodinu asi devět krychlových stop; pročež bylo
lze postupovati už jen padesát čtyři hodiny. To vše bylo přesně
vypočteno.
„Padesát čtyři hodiny!“ pravil doktor k soudruhům. „Ježto pak
jsem pevně odhodlán necestovati v noci z obavy, abych neminul
nějaký potok, pramen anebo močál, zbývá nám půlčtvrta dne cesty,
a za tu dobu dlužno dopíditi se vody stůj co stůj. Pokládám si za
povinnost nezatajiti před vámi, v jakém jsme povážlivém postavení,
přátelé, neboť pro naši žízeň mám v zásobě jediný gallon, i musíme
se co nejvíce uskrovniti.“
„Uskrovněme se,“ odvětil lovec; „ale není ještě na čase, abychom
si zoufali; že máme před sebou tři dni, pravíš?“
„Ano, milý Dicku.“
42 Asi 13 a půl litru.
43 50 proc. stodílných.

146

„Nuže! poněvadž by nám nářky nebyly nic platny, bude za tři
dni kdy na něčem se usnésti; do té doby zdvojme bedlivost.“
Při večeři byla voda přesně odměřena; do grogu přimíšeno více
kořalky; avšak nebylo radno píti příliš mnoho této lihoviny, která
žízeň spíše vzněcuje, nežli hasí.
Loďka spočinula na tu noc na nesmírné pláni, jevící silné snížení.
Mělať sotva osm set stop výšky nad hladinou mořskou. Tato
okolnost vrátila doktorovi trochu naděje; uvedlať mu na mysl
domněnky zeměpisců, že ve středu Afriky rozlévá se ohromné
jezero. Bylo-li skutečně, bylo třeba dostati se k němu; leč na
nepohnuté obloze nestala se nižádná změna.
Po klidné noci, po její hvězdné nádheře nastal den podobný
předešlému a úpalné paprsky slunce; s jeho prvním výsvitem
dýchalo ovzduší žhavotou. V pět hodin ráno dal doktor znamení
k odjezdu, a po chvíli dosti drahnou setrvala Viktorie v nehybnosti
v olověném parokruhu.
Doktor byl by unikl tomuto mocnému vedru, kdyby se byl
povznesl do vyšších pásem; avšak byl by spotřeboval větší dávku
vody, což bylo již věcí nemožnou. Spokojil se tedy s tím, že udržoval
vzducholoď na sto stop nad zemí; tu ji hnal slabý proud
k západnímu obzoru.
Snídaní záleželo v trochu sušeného masa a pemmikanu. Okolo
poledne byla Viktorie urazila ledva několik kilometrů.
„Nemůžeme postupovati rychleji,“ pravil doktor. „Nevládneme,
nýbrž posloucháme.“
„Ach, milý Samuele,“ odpověděl lovec, „octli jsme se
v okolnostech, kde bychom nějakou hybnou silou nepohrdli.“
„Ovšem, Dicku, ač nepotřebovala-li by vody, aby ji uvedla
v činnost, sice bychom byli zrovna v témž postavení; ostatně nebylo
až dosud vynalezeno nic příhodného. Balony jsou posavad tam, kde
byly lodi před vynalezením páry. Bylo třeba šesti tisíc let
k vymyšlení kol a vrtulí; pročež dlužno dočkati času.“
„Proklaté horko!“ zlobil se Joe, utíraje si s čela velké krůpěje potu.
„Kdybychom měli vodu, prospělo by nám to horko poněkud,
neboť roztahuje vodík v baloně a vyžaduje v hadici plamene méně
silného! Pravda jest, kdybychom neměli vody na mále, že bychom jí
147

nemusili šetřiti. Ach! zlořečený divoch, který nás stál tu
drahocennou schránku!“
„Snad nelituješ toho, co’s učinil, Samuele?“
„Nelituji, Dicku, poněvadž jsme zachránili toho nešťastníka od
hrozné smrti. Ale těch sto liber vody, které jsme vyhodili, bylo by
nám velice užitečno; měli bychom zabezpečeno ještě dvanáct anebo
třináct dní plavby a přeletěli bychom jistě tuto poušť.“
„Zdali pak jsme vykonali aspoň polovic cesty?“ zeptal se Joe. „Co
do vzdálenosti ano, co do doby ne, opustí-li nás vítr. Zdá se pak,
jako by chtěl ulehnouti nadobro.“
„Aj, pane,“ pravil Joe, „nenaříkejme si; až dosud vybředli jsme
šťastně ze všech nesnází, a dělej co dělej, nejsem s to, abych si
zoufal. Najdeme vodu, já vám to pravím.“
Půda však nížila se víc a více; vypnuliny zlatonosných hor
zanikly v rovině; byly to poslední výběžky vysílené přírody. Krásné
stromoví na východě bylo vystřídáno travinami porůznu živořícími;
několik chumáčků vyprahle zelených zápasilo ještě s náběhem
písku; velké skaliny, zalétlé sem se vzdálených horských temen
a pádem roztříštěné, drobily se na ostré kamení, které změlnilo se za
nedlouho v hrubý písek a pak v jemný prach.
„Tu máš Afriku, Joe, jakou jsi si představoval; měl jsem pravdu,
když jsem ti říkal: jen strpení!“
„Aj, pane,“ odpověděl Joe, „to jest aspoň přirozené! vedro
a písek! bylo by nesmyslem, kdyby se člověk nadál něčeho jiného
v podobné zemi. Hleďte,“ dokládal směje se, „nedůvěřoval jsem
valně těm lesům a lučinám; byla to převrácenost! Komu by stálo za
práci, aby šel tak daleko a spatřil anglický venkov? Tu se po prvé
domnívám býti v Africe a nemrzí mne, že jí trochu okusím.“
K večeru zjistil doktor, že Viktorie za tento úpalný den neujela
ani třicet kilometrů. Horká tma ji zahalila, jakmile slunce zašlo za
obzor, rýsující se čistě jako přímka.
Nazejtří byl čtvrtek, den 1. května; leč dnové míjeli za sebou se
zoufalou jednostejností; jitro bylo jako jitro, jež předcházelo; poledne
metalo nade vši míru tyže paprsky stále nevyčerpatelné, a noc
sbírala ve svých stínech roztroušené vedro, které následující den
odkazoval zase následující noci. Vítr ledva znatelný byl spíše
148

dechem nežli vánkem, i bylo již předem tušiti okamžik, kdy tento
dech zanikne sám sebou.
Doktor bránil se truchlivosti, již vzbouzelo toto postavení;
zachovával si klidnost a chladnokrevnost otužilého srdce. Pátral
s dalekohledem v ruce po všech směrech obzoru; viděl, jak mizejí
nepozorovaně poslední kopce a zmírá poslední rostlinstvo; před
ním prostírala se do nekonečna poušť. Odpovědnost na něm
spočívající nemálo jej hnětla, jakkoli nedával na sobě nic znáti. Tyto
dva lidi, Dicka a Joa, obadva přátele, zavlekl do dálné ciziny téměř
mocí přátelství nebo povinnosti. Zda se neodvážil na zapovězené
cesty? Nepokoušel-li se touto plavbou vykročiti z mezí nemožnosti?
Nevyhradil-li Bůh pozdějším věkům známost této nevděčné
pevniny?
Všecky tyto myšlenky rojily se mu hlavou, jakož se přihází
v malátných chvílích, a Samuel vymykal se neodolatelným
sdružením pojmů z logiky a rozumu. Postaviv na jisto, co neměl
učiniti, tázal se sama sebe, co by měl učiniti. Zda by nebylo možno
vrátiti se touž cestou? Zda nevály u větší výšce proudy, které by jej
zanesly do krajin méně vyprahlých? Znaje kraj, jejž měl za sebou,
neznal kraje, jejž měl před sebou; a poněvadž se svědomí mocně
v něm ozývalo, ustanovil se na tom, že promluví upřímně se svými
dvěma soudruhy; vyložil jim světle okolnosti; ukázal jim, co se
vykonalo a co zbývá vykonati; kdyby bylo nejhůře, mohli by se
vrátiti neb aspoň o to se pokusiti; co tomu říkají?
„Já se srovnávám ve všem s pánem,“ odpověděl Joe. „Co snese
on, snesu já též, a lépe než on. Kam půjde, půjdu já také.“
„A ty, Kennedy?“
„Já, milý Samuele, nejsem z těch, kteří si zoufají; nikdo nevěděl
tak dobře jako já, jak nebezpečného podniku se podjímáme; ale
nechtěl jsem viděti nebezpečí, když tebe neodstrašovalo. Jsem tedy
tvůj s tělem i duší. V nynějším postavení jsem toho zdání, abychom
vytrvali, brali se dál až do konce. Ostatně zdá se mi, že vrátiti se jest
rovněž nebezpečno. Pročež ku předu! Spolehej na nás“
„Díky, stateční přátelé!“ odvětil doktor, jsa opravdu dojat.
„Nadál jsem se do vás takové oddanosti; ale bylo mi třeba těchto
povzbuzujících slov. Ještě jednou díky!“
A tito tři muži srdečně stiskli si ruce.
149

„Poslyšte mne,“ ujal se slova Fergusson. „Podle mých výměrů
nemáme k zálivu Guinejskému více než pět set kilometrů; poušť
nemůže se tudíž prostírati do nekonečna, protože jest pobřeží
obydleno a prozkoumáno jistou měrou do vnitrozemí. Třeba-li,
zamíříme k tomuto pobřeží, i není možná, abychom neuhodili na
nějakou oasu, na nějakou studnu, neb abychom neobnovili zásoby
vodní. Ale co nám chybí, je vítr, a bez větru uvázneme nepohnutě ve
vzduchu.“
„Čekejme trpělivě,“ podotekl lovec.
Avšak jeden jako druhý pátral nadarmo prostorem za tohoto
nekonečného dne; neobjevilo se nic, co by bylo zrodilo naději.
Poslední vlny půdy zmizely při západu slunce, jehož vodorovné
paprsky protahovaly se na této nesmírné ploše v dlouhé ohnivé
čáry. Byla to poušť.
Cestovatelé neurazili ani vzdálenost dvacítipěti kilometrů,
spotřebovavše jako předešlého dne sto třicetpět krychlových stop
plynu, aby udrželi dmuchavku v činnosti, a ze dvou litrů vody bylo
třeba obětovati půl litru na uhašení palčivé žízně.
Noc uběhla pokojně, příliš pokojně! Doktor nespal.

150

XXV.
Trochu filosofie. – Mrak na obzoru. – V mlze. – Nenadálý balon. –
Znamení. – Věrný obraz Viktorie. – Palmy. – Stopy karavany. – Studna
prostřed pouště.
Nazejtří táž obloha nezkaleně jasná, totéž nepohnuté ovzduší.
Viktorie povznesla se až do výše pěti set stop; ale přes to posunula
se ledva znatelně na západ.
„Jsme v samé poušti,“ řekl doktor. „Hle, ta nesmírná spousta
písková! Jak podivné to divadlo! Jak zvláštní vrtoch přírody! Proč
tam dole to přebujné rostlinstvo, proč zde ta svrchovaná vyprahlost,
a to v téže šířce, pod týmiž slunečními paprsky?“
„Na tom ‚proč‘, milý Samuele, sejde mi nehrubě,“ odpověděl
Kennedy; „nedbám tak o příčinu jako o skutek. Že je tomu tak, to
padá na váhu.“
„Zamudrujme si trochu, milý Dicku; škodit to nemůže.“
„Nejsem od toho, abychom si zamudrovali, máme na to kdy;
sotva se hýbeme s místa. Vítr se bojí foukat, spí.“
„To nepotrvá dlouho,“ ozval se Joe; „zdá se mi, jako bych na
východě pozoroval několik pruhů mračen.“
„Joe má pravdu,“ přisvědčil doktor.
„Dobrá,“ pravil Kennedy; „tuším, že se nepohoršíme na ten
mrak, vmetne-li nám do tváře řádný déšť a řádný vítr?“
„‚Vždyť uvidíme, Dicku, vždyť uvidíme.“
„Máme však pátek, pane, a já pátkům nevěřím.“
„No doufám, že se dnes vymaníš z těch předsudků.“
„Kéž se tak stane, pane. Uf!“ zlobil se, obličej si utíraje, „horko je
dobrá věc, zvláště v zimě; ale v létě nemá se jím plýtvat.“
„Zda se neobáváš, aby sluneční žár neuškodil balonu?“ otázal se
Kennedy doktora.
„Nikoli; guttaperča, kterou je dykyta napuštěna, snese mnohem
větší teplotu. Teplota, jakou jsem na ni působil vnitř hadicí, mívala
mnohdy sto padesát osm stupňův44, a zdá se, že obal neutrpěl ani
dost málo.“
44 70° stodílových.

151

„Mračno! opravdové mračno!“ zvolal v tom Joe, jehož pronikavý
zrak předčil nad všecky dalekohledy. – Hustý a nyní zřetelný pruh
vyvstával skutečně zvolna na obzor; zdál se býti hluboký a jak
odulý; byla to kupa drobných mráčků, které neměnily nijak svého
prvotního tvaru, z čehož doktor soudil, že v jich shluku není
vzduchového proudu.
Tato celistvá spousta objevila se kolem osmé hodiny ranní
a v jedenáct hodin dostoupila teprve sluneční desky, která zmizela
nadobro za touto hustou clonou; v tuto chvíli pak odloučil se spodní
kraj mračna od čáry obzoru, jež zastkvěla se v nezkalené záři.
„Je to osamělý mrak,“ pravil doktor; „nespolehejme naň příliš.
Podívej se, Dicku, vypadá dosud navlas tak, jak vypadal ráno.“
„Vskutku, Samuele, není v něm ani deště, ani větru, aspoň ne pro
nás.“
„Toho se obávám, neboť se nese velmi vysoko.“
„Nuže, Samuele, vystupme do toho mraku, který se nechce na
nás spustit deštěm!“
„Myslím, že nám to nebude hrubě platno,“ odtušil doktor; „bude
to větší spotřeba plynu a tudíž i ještě větší spotřeba vody. Než
v našem postavení nesmí se opominouti ničeho; vystoupíme.“
Doktor vehnal celý plamen dmuchavky do závitků hadice;
vyvinulo se mocné horko, a balon vznesl se brzy účinkem
roztaženého vodíku.
Asi na patnáct set stop od země střetl se s neprůhlednou
spoustou mraků a vstoupil do husté mlhy, trvaje v této výšce; avšak
nenalezl tam nejmenšího povánku, ba mlha ta zdála se býti prosta
vlhkosti, a věci ničím od ní nechráněné ledva navlhly. Viktorie,
zahalená těmito výpary, vzmohla se snad na postup o něco
patrnější, ale to bylo vše.
Doktor zjistil smutně prostřední úspěch, jehož vzestupem došli,
když v tom najednou Joe vykřikl překvapením co nejzřetelněji
vyznačeným:
„Ach! podívejme se!“
„Co se děje, Joe?“
„Pane! pane Kennedy! to je podivné!“
„Co je mu?“
„Nejsme tu sami! Jsou to taškáři! Ukradli nám vynález!“
152

„Což blázní?“ zeptal se Kennedy.
Joe představoval sochu úžasu. Byl jako strnulý.
„Či pomátlo slunce tomu nebohému hochu rozum?“ obrátil se
doktor k lovci.
„Myslíš?“ lekl se.
„Pohleďte pak, pane,“ pravil Joe, ukazuje na jisté místo
v prostoru.
„Při sám svatý Patrik!“ vzkřikl tu Kennedy, „totě k nevíře!
Samuele, Samuele, viz!“
„Vidím,“ odpověděl klidně doktor.
„Jiný balon, jiní cestovatelé jako my.“
Na dvě stě stop plynul skutečně vzduchem balon s loďkou
a cestujícími; bral se navlas týmž směrem jako Viktorie.
„Aj!“ ozval se doktor, „nezbývá nám leč dáti mu znamení; vezmi
vlajku, Kennedy, a ukažme naše barvy.“
Zdálo se, že cestující v druhé vzducholodi měli v týž okamžik
touž myšlenku, neboť týž praporec opětoval jednostejně týž
pozdrav rukou, která jím mávala týmž způsobem.
„Co to znamená?“ otázal se lovec.
„Jsou to opice,“ zvolal Joe; „pitvoří se po nás!“
„To znamená,“ smál se Fergusson, „že si ty sám dáváš to
znamení, milý Dicku; tím se rozumí, že my sami jsme v té druhé
loďce! Tím balonem je zkrátka naše Viktorie.“
„Co se toho týče, pane,“ pravil Joe, „to mi, s odpuštěním řečeno,
nikdy nanamluvíte.“
„Vylez na kraj, Joe, máchej pažema a uvidíš.“
Joe poslechl: viděl, jak se jeho posunky přesně a hned
napodobují.
„Není to nic jiného než účinek světelného odrazu,“ vysvětloval
doktor; „pouhý optický úkaz vzniklý z nerovně zředěných vrstev
vzduchových, toť vše.“
„Ku podivu!“ opakoval si Joe, jemuž to nešlo na rozum, i jal se
znova přesvědčovati máchaje pažema.
„Jak zvláštní to podívaná!“ pravil Kennedy. „Člověk je potěšen
vida naši statečnou Viktorii! Víte-li pak, že vypadá dobře a nese se
velebně?“
153

„Vám se věc snadno vysvětluje po vašem,“ odvětil Joe, „ale činí
přece jen divný dojem.“
Netrvalo dlouho, a tento obraz pobledl znenáhla; mraky vznesly
se velmi vysoko, zůstavivše pod sebou Viktorii, která nepokusila se
již dostihnouti jich, a než uběhla hodina, rozplynula se po obloze.
Podobalo se, že vítr ledva znatelný chabne ještě více. Doktor jsa
všecek zoufalý přiblížil se k zemi.
Cestovatelé, jež tato příhoda byla povybavila ze starostí, zabrali
se opět v truchlivé myšlenky, jsouce sklíčeni úpalným vedrem.
Ke čtvrté hodině hlásil Joe předmět, vyvstávající na nesmírné
písečné rovině, a v brzku mohl říci s jistotou, že se v nevelké
vzdálenosti vypínají dvě palmy.
„Palmy!“ vzchopil se Fergusson; „což je tam pramen, studna?“
Vzav dalekohled přesvědčil se, že ho Joovy zraky neklamaly.
„Konečně voda! voda!“ volal zas a zase; „jsme zachráněni, neb
ačkoli plujeme pomalu, postupujeme přec a na konec dojedeme!“
„Nuže, pane,“ pravil Joe, „což abychom se zatím napili? Vzduch
jest opravdu dusný.“
„Pijme, hochu.“
Nebylo třeba nikoho prositi. Celého půl litru vzalo za své, čímž
ztenčila se zásoba na pouhé dva litry.
„Ach! to lahodí!“ pochvaloval si Joe. „Jak je ta voda dobrá.
Perkinsovo pivo nikdy mi tak nechutnalo.“
„To je výhoda újmy,“ odpověděl doktor:
„Nestojí venkoncem za mnoho,“ prohodil lovec, „a milerád bych
oželel té rozkoše, že se mohu napíti vody, s tou podmínkou, že
nebudu mít o ni nikdy nouze.“
V šest hodin vznášela se Viktorie nad palmami. Byly to schřadlé
stromy, bídné, vyschlé, dva stromoví duchové bez listí, více mrtví
nežli živí. Fergusson pohlížel na ně zděšeně.
U jich podnože bylo rozeznati napolo zvětralé kameny studnice;
avšak tyto kameny vysmahlé žárem slunečním zdály se skládati
toliko z jemného prachu. Nebylo na nich ani zdání vlhkosti.
Samuelovi sevřelo se srdce, a vtom, když hodlal vyjeviti soudruhům
své obavy, obrátily k sobě jich výkřiky jeho pozornost.
Na západ táhla se do nedohledna dlouhá řada zbělelých kostí;
kolem studny byly roztroušeny pozůstatky lidských koster; až sem
154

byla dorazila karavana, označujíc svou cestu dlouhou tou kostnicí;
nejslabší padali jeden po druhém do písku; nejsilnější dovlekli se až
k tomuto zdroji tak žádoucímu a nalezli na jeho kraji strašnou smrt.
Cestovatelé zírali na sebe blednouce.
„Nesestupujme,“ vece Kennedy, „prchněme z tohoto ošklivého
divadla! Nedopídíme se tu ani krůpěje vody.“
„Nikoli Dicku, máme čisté svědomí. Strávíme noc stejně tady jako
jinde. Proryjeme tu studnici až na dno; býval v ní pramen; snad po
něm něco zbývá.“
Viktorie snesla se na zemi; Joe a Kennedy obtížili loďku pískem,
jehož váha rovnala se jich váze, a slezli. Pospíšili ke studnici
a sestoupili dovnitř po schodech již na prach rozpadlých. Pramen
zdál se vyschlý už drahně let. Hrabali v suchém, mělném písku,
v nejvyprahlejším písku na světě; nebylo v něm ani stopy po
vlhkosti.
Doktor viděl, jak vystoupili opět na hladinu pouště zpoceni,
sklíčeni, pokryti jemným prachem, ochablí, malátní, zoufalí.
Pochopil, že pátrali nadarmo; nadál se toho, a proto neřekl nic.
Cítil, že od této chvíle musí se ozbrojiti zmužilostí a rázností za tři.
Joe přinesl zbytky zkornatělého měchu, jimiž mrštil hněvivě mezi
kosti po zemi roztroušené.
Za večeře nepromluvili cestovatelé spolu ani slova; jedli
s nechutí.
A přece nebyli dosud do opravdy zakusili muk žízně a nezoufali
si leč pro budoucnost.

155

XXVI.
Sto třináct stupňů. – Doktorovy úvahy. – Zoufalé pátrání. – Dmuchavka
shasne. – Sto dvacet dva stupně. – Pohled na poušť. – Procházka v noci. –
Samota. – Malomocnost. – Joovy návrhy. – Dá si ještě den.
Cesta, kterou Viktorie urazila předešlého dne, nepřevyšovala
patnáct kilometrův, a na to, aby se udržela ve výši, spotřebováno sto
šedesát dvě stopy plynu.
V sobotu ráno dal doktor znamení k odjezdu.
„Dmuchavka stačí pracovati už jen šest hodin,“ pravil.
„Nedopídíme-li se za šest hodin ani pramene ani studny, Bůh sám
ví, kam se podějeme.“
„Je dnes málo větru, pane!“ podotkl Joe, „ale možná, že se
strhne,“ dodal vida zármutek Fergussonův špatně tajený.
Marná naděje! Panovalať ve vzduchu úplná tišeň, z těch tišní,
které v tropických mořích poutají lodi urputně k místu. Vedro
vzmohlo se do nesnesitelna, a teploměr ukazoval ve stínu pod
stanem sto třináct stupňů45.
Joe a Kennedy natažení vedle sebe hleděli zapomenouti na své
postavení ne-li ve spánku, aspoň ve ztrnulosti. Nucená nečinnost
plodila jim trapnou nudu. Politování hodnější jest člověk, jenž
nedovede se vymknouti myšlenkám prací nebo hmotným
zaměstnáním; zde však nebylo k ničemu dohlížeti, rovněž nebylo
nic zkoušeti; bylo třeba se podrobiti okolnostem bez naděje v lepší
obrat.
Trýznivá žízeň ozývala se krutěji; kořalka neukájela této
nezbytné potřeby, nýbrž ji stupňovala, zasluhujíc v pravdě jména
„tygřího mléka“, kterým ji nazývají afričtí domorodci. Zbýval sotva
litr ohřáté tekutiny. Každý upíral pohled na těch několik kapek tak
vzácných a nikdo neodvažoval se smočiti v nich rty. Litr vody
uprostřed pouště!
Tu se doktor Fergusson v úvahy zahloubený tázal sama sebe,
jednal-li moudře. Nebyl-li by lépe učinil, kdyby byl uchoval tu
vodu, kterou nadarmo rozložil v plyny, aby se udržel v ovzduší?
45 45° stodílných.

156

Vykonal ovšem kousek cesty, ale zda se tím dostal dále? Kdyby se
nalézal o sto kilometrů záze v této šířce, co by na tom sešlo, když
neměl vody na tomto místě? Kdyby konečně povstal vítr, vanul by
tam dole jako zde, ba zde méně rychle, kdyby přicházel od východu!
Ale naděje pudila Samuela vpřed! A přece byly by ty dva gallony
vody marně spotřebované stačily vybýti devět dní zastávky v této
poušti! A jaké změny mohly nastati za devět dní! Možná také, že by
se byl s lepší potázal, kdyby si byl tu vodu uchoval a vznesl se
vyhodě přítěž, byť i byl nucen vypustiti plyn, aby opět sestoupil!
Než plyn byl krví balonu, jeho životem!
Tisíceré tyto úvahy vířily hlavou, kterou vkládal do dlaní
a nevztyčoval po celé hodiny.
„Dlužno učinit poslední pokus!“ řekl sám k sobě o desáté z rána.
„Vynasnažím se; naposledy, abych nalezl vzduchový proud, který
by nás unášel. Třeba nasadit to poslední, co ještě máme.“
A co jeho soudruzi dřímali, rozehřál do velké teploty vodík
v baloně, jenž se zakulatil napětím plynu a vystoupil rovně do
kolmých paprsků slunečních. Doktor hledal nadarmo nějaký vítr od
sta stop až do pěti tisíc; místo, odkud vzletěl, zůstávalo urputně pod
ním; zdálo se, že panuje úplné bezvětří až do nejzazších mezí
dychatelného vzduchu.
Posléze došla voda na podpal; dmuchavka shasla nedostatkem
plynu; Bunsenův sloup přestal účinkovati, a Viktorie smršťujíc se
snesla se zlehka na písek na témž místě, které loďka byla v něm
vyhloubila.
Bylo poledne; měření ukázalo 19° 35' délky a 6° 51' šířky, tedy
vzdálenost skorem osmi set kilometrův od jezera Čadského a šesti
set padesáti kilometrův od západního pomoří afrického.
Když vzducholoď přistála k zemi, probrali se Dick a Joe z tupé
omámenosti.
„Což se zastavujeme?“ pravil Skot.
„Musíme,“ odpověděl Samuel vážným hlasem.
Jeho soudruzi pochopili. Půda byla tu v úrovni s hladinou
mořskou, ježto se byla neustále nížila; pročež octl se balon v úplné
rovnováze a v naprosté nehybnosti.

157

Doktor dal se sám v pochod jasnou hvězdnou nocí.

Váha cestovatelů nahrazena rovným nákladem písku, i vystoupili
na zemi; každý zabral se ve své myšlenky, a po několik hodin
nepromluvili ani slova. Joe ustrojil večeři, záležející v sucharech
a pemmikanu, jíž se sotva dotekli; doušek palčivé vody doplnil tuto
smutnou hostinu.
V noci nikdo nebděl, nikdo však také nespal. Parno bylo dusné.
Nazejtří nezbývalo již nic více nežli čtvrt litru vody; doktor postavil
ji stranou, i usnesli se na tom, že se jí nedotknou leč v čas
svrchované potřeby.
158

„Dusím se,“ vykřikl za nedlouho Joe, „vedro se zdvojuje!
Nedivím se tomu,“ dodal, podívav se na teploměr, „sto čtyřicet
stupňů!“46
„Písek pálí,“ stěžoval si lovec, „jako by vycházel z výhně. A ani
mráčku na tom planoucím nebi. Člověk aby z toho zšílel!“
„Nezoufejme si,“ pravil doktor; „po takových velkých parnech
nastávají v této šířce nevyhnutelně bouřky a propukají s rychlostí
blesku; ačkoliv jest obloha tak děsně jasna, mohou se ani ne za
hodinu udati velké změny.“
„Ale tu by bylo aspoň pozorovati nějakou známku,“ namítnul
Kennedy.
„No,“ těšil ho doktor, „zdá se mi, jakoby tlakoměr trochu klesal.“
„Kéž tě nebesa slyší, Samuele, neboť jsme tu přikuti k zemi jako
pták, jemuž zlomena křídla.“
„S tím rozdílem však, milý Dicku, že naše křídla jsou neporušena,
a doufám věru, že nám zase budou sloužiti.“
„Ach! vítr! jen vítr!“ zvolal Joe. „Něco, co by nás doneslo
k nějakému potoku, studnici, a bylo by nám dobře; o potraviny není
nouze, a kdybychom měli vodu, přečkali bychom měsíc, netrpíce!
Ale žízeň je krutá věc.“
Žízeň, ale rovněž i nepřetržitý pohled na poušť unavovaly ducha;
nebyloť tu nejmenší nerovnosti půdy, ani jediného písečného kopce,
ani oblázku, aby na něm zraky utkvěly. Ta nesmírná, jednotvárná
pláň vzbouzela malomyslnost a jitřila chorobu, jíž se říká nemoc
pouště. Netečnost toho suchého blankytu nebeského a toho žlutého
nekonečného písku děsila posléze. V tom rozpáleném ovzduší zdálo
se horko chvěti jako nad ohništěm do běla žíhaném; zoufalství
jímalo mysl, vidoucí tu klidnou nesmírnost a nespatřující nižádné
příčiny, aby takový stav věcí přestal, neboť nesmírnost jest jakousi
věčností.
Na nešťastnících, strádajících nedostatkem vody v této žhoucí
teplotě, počaly se jeviti známky chorobného vzrušení mysli; oči se
jim zvětšovaly, jich pohled stával se kalným.
Když nastala noc, odhodlal se doktor k tomu, že rychlým
pochodem vybaví se z této znepokojivé nálady; chtěl se pustiti na
46 60° stodílných.

159

několik hodin touto písečnou rovinou nikoli proto, aby hledal,
nýbrž aby se pohyboval.
„Pojďte,“ pravil ke svým druhům; „věřte mi, že vám to
prospěje.“
„Nemožná věc,“ odvětil Kennedy, „nejsem s to, abych udělal
jediný krok.“
„Já budu raději spát,“ řekl Joe.
„Ale spánek aneb odpočinek budou vám osudný, přátelé. Pročež
bojujte proti této otupělosti. Nuže, pojďte.“
Doktor nedovedl jich přiměti k ničemu, i dal se sám v pochod
jasnou hvězdnou nocí. První kroky působily mu trýzeň; byly to
kroky člověka sesláblého a chůzí odvyklého, než poznal brzy, že
tento cvik poslouží dobře jeho zdraví; ušel několik kilometrů na
západ, a jeho mysl nabývala již opět pevnosti, když se mu najednou
zatočila hlava; domníval se nakláněti nad propast; cítil, že mu
kolena klesají; ta čirá samota ho děsila; byl matematickým bodem,
středem nekonečného okruhu, to jest ničím! Viktorie zmizela docela
v šeru. Doktor byl zachvácen nepřekonatelnou hrůzou – on,
netečný, odvážný cestovatel! Chtěl se vrátiti, odkud přišel, ale
nadarmo; volal! Ani ozvěna mu neodpověděla, a jeho hlas zanikl
v prázdnu jako kámen v bezedné propasti. Lehl si ochable na písek,
jsa sám a sám prostřed pouště jako hrob zamlklé.
O půlnoci nabyl zase vědomí v náručí svého věrného Joa, který
jsa znepokojen dlouhou nepřítomností pánovou, byl se pustil po
jeho šlépějích, zřetelně na pláni vytlačených; zastihl ho ve mdlobách.
„Co jest vám, pane?“ otázal se.
„Nebude to nic, milý Joe; chvilková slabost, nic více.“
„Nebude to vskutku nic, pane; ale vstaňte; opřete se o mne,
a vraťme se k Viktorii.“
Doktor vzav Joa pod paží dal se opět cestou, kterou byl přišel.
„Dopustil jste se neopatrnosti, pane, že jste si vyšel tak na
zdařbůh. Mohl jste býti oloupen,“ zasmál se. „Ale nechme toho,
pane, mluvme vážně.“
„Mluv, poslouchám tě!“
„Je nezbytně třeba, bychom se na něčem usnesli. V tomto
postavení nemůžeme již vytrvat, leč několik dní, a nenastane-li vítr,
je po nás veta.“
160

Doktor neodpověděl.
„Nuže, někdo z nás musí se obětovat pro obecnou spásu,
a rozumí se samo sebou, že jsem to já!“
„Co tím míníš? co hodláš?“
„Hodlám jen tolik: vezmu si potravu a půjdu pořád rovnou před
sebe, až někam dojdu, a to je jisto, že někam dojdu. Sešlou-li vám
zatím nebesa příznivý vítr, nebudete na mne čekat, ale vydáte se na
cestu. Já pak dostanu-li se do nějaké vsi, vypomohu si s nesnází
několika arabskými slovy, která mi napíšete na papírek, a přivedu
vám pomoc, anebo tam nechám kůži! Co říkáte mému záměru?“
„Že je nesmyslný, ale hodný tvého statečného srdce, Joe. Je to
nemožné, neodejdeš od nás.“
„Ale vždyť se musíme o něco pokusit, pane; vám to nikterak
neuškodí, poněvadž nebudete na mne čekat, jak pravím ještě
jednou, a možná, že se neminu se zdarem!“
„Ne, Joe! ne, my se nerozloučíme! to by k druhým útrapám
přibyla nová. Bylo psáno, aby se tak stalo, a jest mimo vší pochybu
psáno, že bude později jinak. Pročež čekejme trpělivě.“
„Budiž, pane; ale něco vám oznamuji předem: dávám vám ještě
den; déle čekat nebudu; dnes máme neděli či vlastně pondělí, neboť
jest hodina z rána; nevydáme-li se v úterý na cestu, pustím se na
dobrodružství; tohoto záměru nevzdám se žádnou měrou.“
Doktor neodpověděl; za chvilku přistoupil k loďce a usedl podle
Kennedye. Lovec trval v úplném úmlku, který však nebyl spánkem.

161

XXVII.
Děsné vedro. – Přeludy. – Poslední krůpěje vody. – Zoufalá
Samovražedný pokus. – Samum. – Oasa. – Lev a lvice.

noc. –

Nazejtří bylo první starostí doktorovou podívati se na tlako měr.
Postřehl stěží na rtuťovém sloupci klesnutí zcela nepatrné.
„Nic!“ pravil si, „nic!“
Vylezl z loďky a zkoumal povětrnost; totéž horko, tatáž jasnost,
tatáž nepohnutost.
„Což si musíme zoufat?“ zvolal.
Joe ani nehlesl, jsa zabrán v myšlenky a obíraje se svým
zámyslem výzkumným.
Kennedy vstal, jsa silně churav a zmítán znepokojivou
předrážděností. Trpěl strašlivě žízní. Opuchlý jeho jazyk a rty sotva
byly s to, aby vydaly ze sebe zvuk.
Zbývalo ještě několik kapek vody; každý to věděl, každý na ně
myslil, každého to k ní pudilo; leč nikdo neodvážil se hnouti ani na
krok.
Tito tři soudruzi, tito tři přátelé pohlíželi na sebe vyděšenýma
očima, s pocitem zvířecí lačnosti, která se jevila zvláště na
Kennedyovi; jeho mohutné ústrojí podléhalo rychleji těmto
nesnesitelným újmám; po všechen den nevyšel z horečného třeštění;
chodil sem a tam, vyrážeje ze sebe chraplavé výkřiky, hryza se
v pěsti, jsa hotov prokousati si žíly, aby se napil krve.
„Ha!“ zvolal, „země žízně! budeš brzy nazvána zemí zoufalství!“
Po té byl zachvácen úplnou bezvládností; bylo slyšeti toliko
sípání jeho dechu mezi naběhlými rty.
K večeru připadl rovněž na Joa blouznivý záchvat; širá ta písečná
oasa zdála se mu býti nesmírným rybníkem s čistou, jasnou vodou;
nejednou vrhl se na tu rozpálenou půdu, aby se napil, a vstal zase,
maje ústa plná prachu.
„Hrom a peklo!“ zvolal hněvivě, „vždyť je ta voda slaná!“
V tom pak, zatím co Fergusson a Kennedy leželi bez hnutí, jala se
ho neodolatelná myšlenka, aby vypil těch několik krůpějí vody, ještě
v zásobě jsoucích. Byla silnější než on; zamířil k loďce, šoupaje se po
162

kolenou, vyhledal očima láhev, chovající v sobě ten mok, mrštil po
něm chtivým pohledem, a uchopiv láhev, povznesl ji ke rtům.
Tu zaslechl tato slova srdcervoucím hlasem pronesená:
„Pít! pít!“
Byl to Kennedy, jenž se k němu vlekl; nešťastník budil útrpnost,
prose s pláčem na kolenou.
Joe, pláče rovněž, podal mu láhev, a Kennedy vypil obsah její do
poslední kapky.
„Díky!“ pravil.
Avšak Joe ho neslyšel; svalil se jak on na písek.
Co se dálo za této strašlivé noci, neví se. Leč v úterý ráno cítili
nešťastníci, jak se jim údy ponenáhlu vysušují v té ohnivé záplavě,
ze slunce se linoucí. Když chtěl Joe povstati, nebyl s to; nemohl
vykonati svůj záměr.
Rozhlédl se kolem sebe. V loďce seděl malátně doktor s pažema
na hrudi přeloženýma, zíraje do prázdna s blbou utkvělostí na
nějakou domnělou věc. Z Kennedye šla hrůza; kýval hlavou se
strany na stranu jako dravec v kleci.
Najednou spočinuly zraky lovcovy na jeho karabině, jejíž pažba
čněla nad kraj loďky.
„Ha!“ vykřikl povstav s nadlidským úsilím.
Jsa pomaten, šílen vrhl se na zbraň a zamířil si její hlaveň do úst.
„Pane! pane!“ zvolal Joe přiskočiv k němu.
„Nech mne! jdi,“ chraptěl Skot.
Oba zápasili spolu zuřivě.
„Pusť, sic tě zabiju!“ křičel Kennedy.
Ale Joe mocně se naň upínal; takto zápolili skoro minutu, aniž si
jich doktor povšiml, jak se zdálo; v půtce karabina náhle spustila;
uslyšev třesk doktor vstal přímo jako duch; díval se kolem sebe.
Avšak z čista jasna zjaří se jeho zraky, ruka jeho vztáhne se
k obzoru, i zvolá hlasem, jenž neměl už nic lidského do sebe:
„Tam! tam! tam! dole!“
V jeho posunku jevila se taková ráznost, že Joe a Kennedy se
pustili a oba se podívali.
Pláň zmítala se jako rozvzteklené moře v čas bouře; písečné vlny
vzdouvaly se jedna nad druhou prostřed hustého prachu; od
jihovýchodu přicházel ohromný sloup, kolotaje se s úžasnou
163

rychlostí; slunce zmizelo za neproniknutelným mrakem, jehož
náramný stín sahal ak k Viktorii; zrnka jemného písku řinula se
s lehkost tekutých molekul, a tento příliv mohutněl přes tu chvíli.
Rázný záblesk naděje zazářil v očích Fergussonovi.
„Samum!“ zvolal.
„Samum!“ opáčil Joe nevalně rozuměje.
„Tím lépe!“ vzkřikl Kennedy se zoufalým vztekem, „tím lépe!
umřeme!“
„Tím lépe!“ odvětil doktor, „budeme naopak žít!“
Jal se chvatně vyhazovati písek, jímž byla loďka obtěžkána.
Jeho druzi pochopivše konečně přispěli mu pomocí a usedli po
jeho boku.
„A teď, Joe,“ vece doktor, „vyhoď mi asi padesát liber té zlaté
rudy!“
Joe učinil tak neváhaje a přece pocítil cosi jako prchavou lítost.
Balon se vznesl.
„Byl čas!“ zvolal doktor.
Samum přihnal se vskutku rychle jako blesk. Kdyby se byli
o chvilku opozdili, byla by Viktorie bývala rozdrcena, na kousky
rozervána, nadobro zničena. Uchvátilať ji náramná smršť; byla
zasypána deštěm písku.
„Ještě přítěž!“ vzkřikl doktor na Joa.
„Už,“ odpověděl Joe svrhnuv těžký kus křemene.
Viktorie vystoupila rychle nad smršť, avšak octnuvši se
v ohromném proudě vzduchovém, byla unášena s nevypočitatelnou
rychlostí nad tím kolotavým mořem. Samuel, Dick a Joe nemluvili;
dívali se a doufali, jsouce mimo to poobčerstveni větrem tohoto víru.
Ve tři hodiny vichr se ztišil; písek, opět na zemi padaje, utvořil
nesčíslný počet kopců; obloha nabyla zase dřívějšího klidu.
Viktorie stanuvši opět vznášela se u úvozu oasy, ostrova
porostlého zeleným stromovím a vyvstalého nad hladinou tohoto
okeanu.
„Voda! voda je tam!“ zvolal doktor.
Otevřel ihned vrchní záklopku, a vypouštěje vodík, snesl se
zvolna na dvě stě krokův od oasy.
Za čtyři hodiny byli cestovatelé urazili vzdálenost tří set
osmdesáti kilometrů.
164

Za chvilku uvedena loďka v rovnováhu a Kennedy vyskočil na
zemi, maje v zápětí Joa.
„Vezměte ručnice!“ zvolal doktor, „vezměte ručnice a buďtež
obezřelí.“
Dick uchvátil svou karabinu, a Joe vybral si namátkou jednu
z ručnic. Zamířili rychle ke stromům a zabrali se pod tento svěží
zelený krov, jenž jim zvěstoval hojné prameny; nevšimli si širokých
tlapějí, čerstvých stop, které se tu a tam jevily ve vlhké půdě.
Najednou rozlehl se zářev na dvacet krokův od nich.
„To zařval lev!“ pravil Joe.
„Tím lépe!“ odtušil rozjitřený lovec, „budeme se bít! Člověk je
silný, když nejde o nic jiného, než aby se bil.“
„Opatrně, pane Dicku, jen opatrně! na životě jednoho závisí život
všech.“
Ale Kennedy ho neposlouchal; bral se dále s planoucíma očima
a s karabinou u líce, jsa hrozný ve své odvaze. Pod palmou krčil se
obrovský lev s černou hřívou v útočném postoji. Sotva zočil lovce,
vymrštil se; nežli však dopadl země, stihla ho kulka do srdce; svalil
se mrtev.
„Hurá! hurá!“ vzkřikl Joe.
Kennedy rozběhl se ke studnici, uklouzl na vlhkých stupních
a upadl před čestvým pramenem, v němž smočil hltavě rty; Joe
následoval jeho příkladu a pak už bylo slyšeti jen mlaskot jazykem,
jako když zvířata hasí žízeň.
„Mějme se na pozoru, pane Dicku,“ řekl Joe, nabíraje dechu.
„Nepijme příliš.“
Ale Dick neodpovídaje pil dále. Ponořil si hlavu i ruce do
blahodějné vody; opíjel se.
„A pan Fergusson?“ ozval se Joe.
Toto jediné slovo vrátilo Kennedyovi smysly; naplnil láhev,
kterou přinesl s sebou, a obrátil se ke schodům studny. Ale jaký byl
jeho úžas! Neprůhledné, obrovské tělo zavíralo její vchod. Joe, který
šel za Dickem, byl nucen ucouvnouti s ním.
„Jsme zavřeni.“
„Toť nemožno! co to znamená?…“
Dick nedopověděl; strašlivý zářev zvěstoval mu, s jakým novým
nepřítelem jest mu činiti.
165

„Druhý lev!“ zvolal Joe.
„Nikoli, nýbrž lvice! Ha! prokletá šelmo, počkej,“ pravil lovec,
nabíjeje chvatně karabinu.
V druhém okamžiku vystřelil, ale dravec zmizel.
„Ku předu!“ vzkřikl.
„Ne, pane Dicku, ne, neusmrtil jste ji rázem; její tělo bylo by se
svalilo až sem; je hotova skočiti na prvního z nás, který se ukáže,
a po tom je veta!“

Večer byl rozkošný a minul ve svěžím chládku.

„Ale co počít? Vyjít musíme. Vždyť Samuel na nás čeká!“
166

„Přilákejme šelmu; vezměte mou ručnici a dejte mi svou
karabinu.“
„Co zamýšlíš?“
„Uvidíte.“
Joe svlékl plátěnou kazajku, ovinul ji na konec hlavně a vystrčil
nad otvor jako vnadu. Rozlícená šelma vrhla se na ni; Kennedy stál
u schodů na číhané a roztříštil jí kulí lopatku. Lvice svalila se řvouc
na stupně a porazila Joa. Když se hodný jonák již již domníval, že
obrovské tlapy zvířete naň dopadají, zahučela druhá rána a v otvoru
objevil se doktor Fergusson, drže v ruce pušku, z níž se ještě kouřilo.
Joe povstal rychle, překročil tělo šelmino a podal pánovi láhev
s vodou.
Povznésti ji ke rtům a napolo vyprázdniti bylo Fergussonovi
činem okamžiku, a tři cestovatelé děkovali z nejhlubších útrob
Prozřetelnosti, která je tak zázračně zachránila.

167

XXVIII.
Rozkošný večer. – Joova kuchyně. – Rozprava o syrovém mase. – Historie
Jamesa Brucea. – Pod širým nebem. – Sny Joovy. – Tlakoměr klesá. –
Tlakoměr stoupá. – Přípravy k odjezdu. – Strašlivá bouře.
Večer byl rozkošný a minul ve svěžím chládku mimos po posilivé
večeři; čaje a grogu nešetřeno.
Kennedy prošel malé to území všemi směry; proslídil jeho
křoviny; cestovatelé byli jedinými živoucími tvory v tomto
pozemském ráji; natáhli se na pokryvky a strávili pokojnou noc, za
kterou zapomněli na minulé strasti.
Nazejtří dne 7. května zářilo slunce veškerým leskem, ale jeho
paprsky nestačily proniknouti hustou záclonou stínu.
Poněvadž měl dostatek potravin, ustanovil se doktor na tom, že
vyčká na tomto místě příznivého větru.
Joe dopravil tam svou přenosnou kuchyni a jal se vymýšleti
a sestavovati všeliké pochoutky, plýtvaje vodou s bezstarostnou
marnotratností.
„Jak podivný to postup strastí a slastí!“ zvolal Kennedy, „tato
hojnost po tom nedostatku! tento přepych v zápětí za tou bídou!
Ach! nescházelo již mnoho, a byl bych zšílel!“
„Milý Dicku,“ pravil k němu doktor, „kdyby nebylo Joa, nebyl
bys tady hovoře o vrtkavosti lidských věcí.“
„Statečný příteli!“ vece Dick podávaje ruku Joovi.
„Není zač,“ odpověděl jonák. „Volím raději, pane Dicku, aby se
nenaskytla příležitost oplatit mi rovnou měrou!“
„Naše přirozenost je přece jen ubohá!“ podotekl Fergusson. „Tak
klesnout na těle i na duchu pro tak málo!“
„Pro tak málo vody, míníte, pane! Tuším, že je tohoto živlu velice
třeba k živobytí!“
„Zajisté, Joe, a lidé, trpící nedostatkem pokrmu, vytrvají déle než
lidé, trpící nedostatkem nápoje.“
„Věřím tomu; ostatně člověk v čas potřeby jí, co se mu namane,
ba i své bližní, ačkoli je to asi jídlo, které mu dlouho leží v žaludku!“
„Ale divoši nehrubě se na to ohlížejí,“ ozval se Kennedy.
168

„Ano, to jsou však divoši, kteří jsou zvyklí jíst syrové maso;
tenhle obyčej by se mi hnusil!“
„Je vskutku dosti hnusný,“ ujal se slova doktor, „a proto nikdo
nepřikládal víry vypravování prvních cestovatelů po Africe; přinesli
zprávu, že někteří národové živí se syrovým masem, ale tato pravda
setkala se namnoze s odporem. Za těchto okolností přihodilo se
Jamesu Bruceovi zvláštní dobrodružství.“
„Povězte nám je, pane, máme kdy vás poslouchat,“ prosil Joe
uvelebiv se pohodlně na čerstvou trávu.
„Milerád. James Bruce byl Skot z hrabství stirlinského, jenž
v letech 1768 až 1772 prošel celým Habešem až k jezeru Tanskému,
hledaje nilské prameny; po té vrátil se do Anglie, kde vydal tiskem
svůj cestopis teprve roku 1790. Jeho vypravování narazilo na
svrchovanou nevěřivost, kterážto nevěřivost čeká bezpochyby i naše
vypravování. Zvyklosti Habešanů zdály se tak lišiti od zvykův
a obyčejův anglických, že nikdo v ně nevěřil. Mimo jiné podrobnosti
tvrdil James Bruce, že národové východní Afriky jedí syrové maso.
Ta pravda pobouřila proti němu kdekoho. Jemu se snadno mluvilo!
vždyť se tam nikdo nepůjde přesvědčit! Bruce byl člověk velice
srdnatý a velice popudlivý. Tyto pochybnosti jitřily mu žluč
svrchovanou měrou. Jednou stalo se, že jistý Skot jal se
v edinburském saloně tropiti si před ním každodenní úsměšky
z jeho cest, a co se týče syrového masa, pravil zkrátka a zpříma, že to
není věc ani možná, ani pravdivá. Bruce neřekl nic, vyšel a za
chvilku vrátil se se syrovým beefsteackem, po africku solí a pepřem
posypaným.“
„Pane,“ pravil ke Skotovi, „pochybuje o věci, kterou jsem tvrdil,
dopustil jste se na mně těžké pohany; pokládaje ji za nemožnost,
zmýlil jste se úplně. Abych to dokázal všem, sníte hned tento syrový
beefsteack nebo mi vydáte počet ze svých slov.“
Skot byl jat strachem i poslechl, ačkoli se při tom silně ošklíbal.
Když pak dojedl, doložil James Bruce s největší chladnokrevností:
„Dejme i tomu, že ta věc není pravdiva, pane, nebudete aspoň už
říkat, že jest nemožna.“
„Dobře odsekl,“ prohodil Joe. „Pokazil-li si ten Skot žaludek, měl
jen, čeho zasluhoval. A stane-li se, až se vrátíme do Anglie, že někdo
bude brát v pochybnost naši cestu…“
169

„Nuže, co uděláš, Joe?“
„Přinutím nevěřící, aby snědli kousky Viktorie bez soli a bez
pepře!“
I smáli se odvetě Joově. Den uběhl podobným způsobem:
příjemnými hovory; se silou okřála naděje, s nadějí odvaha.
Minulost ustupovala budoucnosti s neobyčejnou rychlostí.
Joe nebyl by nikdy odešel z tohoto okouzlivého útulku; to bylo
království jeho snů; byl jako doma; pán musil mu zevrubně změřiti
polohu místa, i zaznamenal si velmi vážně do svých cestovních
zápisků: 15° 43' délky a 8° 32' šířky.
Kennedy litoval jen jedné věci, že totiž nemohl honiti v tomto lese
malého vydání, říkaje, že tu neschází nic než něco dravé zvěři.
„Zdá se mi však, milý Dicku,“ pravil doktor, „že’s brzy
zapomněl. Což ten lev a ta lvice?“
„E což!“ odvětil s opovržením pravého lovce pro skolené zvíře.
„Ale na mou věru, z jich přítomnosti v této oase lze souditi, že
nejsme příliš vzdáleni od úrodnějších krajin.“
„Toť jen prostřední důkaz, Dicku; tato zvířata, když je trápí hlad
anebo žízeň, konají často velké pochody; za nastávající noci
potážeme se s dobrou, budeme-li bdíti ostražitěji a zapálíme-li
ohně.“
„Při tom horku!“ zvolal Joe. „Ostatně je-li toho třeba, učiníme tak.
Ale bude mi opravdu bolno spáliti tento pěkný lesík, který nám tolik
prospěl.“
„Dáme si pilný pozor, abychom ho nezažehli,“ odpověděl doktor,
„by i jiní nalezli zde někdy útočiště prostřed pouště!“
„Toho budu bedliv, pane; ale zda myslíte, že je tato oasa známa?“
„Dojista. Staví se tu karavany směřující do střední Afriky,
a možná, kdyby sem některá zavítala, Joe, že by ti to nebylo vhod.“
„Což jsou i tady ještě ti ohavní Ňamňanové?“
„Ovšem, to jest obecné jméno všech těch národův, a v témž
zeměpáse mají táž plemena zajisté podobné zvyky.“
„Fuj!“ zvolal Joe. „Celkem však je to zcela přirozené! Kdyby
divoši měli záliby gentlemenů, kde by byl rozdíl! Jsou na příklad
hodní lidé, jichž by nebylo třeba prosit, aby shltli Skotův beefsteack
a mimo to i Skota samého.“
170

Prohodiv tuto úvahu velice případnou, jal se Joe rovnati hranice
na noc a učinil je co možná nejmenší. Toto opatření pro bezpečnost
bylo na štěstí zbytečno, a každý spal, byv vystřídán, tvrdě
a nerušeně.
Nazejtří povětrnost ještě se nezměnila; byla tvrdošijně krásná.
Balon trval v nehybnosti nejevě nejmenším záchvěvem, že by vanul
vítr.
Doktora vzmáhal se opět nepokoj: kdyby se cesta takto
protahovala, nevystačily by potraviny. Což jim nastávala smrt
hladem, když by byli o málo zahynuli žízní?
Avšak nabyl opět klidu vida, že rtuť v tlakoměru klesá velmi
patrně; bylo by to očité znamení blízké změny v ovzduší; pročež
odhodlal se vykonati přípravy k odjezdu, aby mohl užiti první
příležitosti; schránka na podpal a schránka na vodu naplněny zcela
jedna i druhá.
Fergussonovi bylo pak obnoviti rovnováhu vzducholodi, a Joe
byl nucen obětovati nemalou část své drahocenné rudy. Se zdravím
vrátily se mu i ctižádostivé myšlenky; mnoho se naošklíbal, nežli
pána poslechl; ale doktor vyložil mu jasně, že balon neunese
břemene tak značného; dal mu na vybranou mezi vodou a zlatem;
Joe pak neváhal a vyhodil na písek valný počet svých vzácných
oblázků.
„To je pro ty, kteří přijdou po nás,“ pravil; „věru se podiví
najdouce jmění na podobném místě.“
„Aj!“ ozval se Kennedy, „což nalezne-li náhodou nějaký učený
cestovatel tyto ukázky?“
„Buď ubezpečen, milý Dicku, že bude velice překvapen a že
svému překvapení dá průchod četnými svazky! Uslyšíme někdy
o podivuhodném ložisku zlatonosného křemene prostřed písčin
afrických.“
„A Joe bude toho příčinou.“
Myšlenka, že snad ošidí nějakého učence, potěšila hodného
jonáka tak, že se usmíval.
Po ostatní den doktor očekával nadarmo změnu v ovzduší.
Teplota se rozmohla a bez chládku v oasovém stromoví byla by

171

nesnesitelna bývala. Teploměr ukazoval na slunci sto čtyřicet devět
stupňů47.
Hotový ohnivý déšť sršel vzduchem. Bylo to největší horko, které
bylo dosud pozorováno.
Joe zařídil tábor jako večer před tím, a za hlídky doktorovy
a Kennedyovy neudála se žádná nová příhoda. Ale ke třetí hodině
z jitra, když bděl Joe, klesla teplota rázem, nebe zatáhlo se mraky
a tmy přibylo.
„Vzhůru!“ zvolal Joe budě dva soudruhy, „vzhůru, vítr jest
zde…!“
„Konečně!“ zaradoval se doktor pohlédnuv na oblohu; „to je
bouře! K Viktorii! k Viktorii!“
Byl veliký čas, aby k ní dospěli. Viktorie skláněla se návalem
vichru vlekouc za sebou loďku, jež brázdila písek. Kdyby náhodou
část přítěže byla vypadla na zemi, byl by balon odletěl, a na vždy
bylo by po naději bývalo, že jej kdy zase naleznou.
Ale bystrý Joe běžel, co mu nohy stačily, a zachytil loďku, zatím
co balon naléhal na písek, div se neroztrhl. Doktor zaujal obvyklé
místo, rozžehl dmuchavku a svrhl přebytek přítěže.
Cestovatelé pohlédli naposledy na stromy oasy, které se ohýbaly
návalem bouře, a zachytivše ve výši dvou set stop nad zemí
východní vítr, zmizeli v nočních mrákotách.

47 69° stodílných.

172

XXIX.
Známky rostlinstva. – Ztřeštěná myšlenka francouzského spisovatele. –
Nádherná
země. – Království
Adamaua. – Výzkumy
Spekeovy
a Burtonovy sloučené s výzkumy Barthovými. – Hory Atlantické. – Řeka
Binué. – Město Jola. – Bagele. – Hora Mendif.
Od té chvíle, co se vydali na cestu, ujížděli cestovatelé velmi
rychle; toužili opustiti tu poušť, která by se jim byla málem stala tak
osudnou.
Ve čtvrt na deset dopoledne zahlédli jakési známky rostlinstva,
traviny plovoucí po moři pískovém a zvěstující jim blízkou zemi
jako Krištofu Kolumbovi: zelené výhonky vyrážely bojácně mezi
oblázky, které se zase stávaly skalisky tohoto okeanu.
Kopce dosud nevysoké pnuly se na obzoru; jich obrysy obrážely
se neurčitě mizejíce v mlze; jednotvárnost se vytrácela.
Doktor uvítal radostně tuto novou krajinu, a jako námořník ve
strážním koši byl by málem vykřikl:
„Země! země!“
Za hodinu po té rozkládala se pod jeho zraky pevnina vzhledu
posud divokého, leč méně plochá, méně holá; několik stromů
rýsovalo se na šedavé obloze.
„Což jsme ve vzdělané zemi?“ pravil lovec.
„Vzdělané, pane Dicku? to se jen tak říká; není dosud vidět
obyvatelů.“
„To nepotrvá dlouho,“ odpověděl Fergusson, „vzhledem k tomu,
jak rychle ujíždíme.“
„Což jsme posud v zemi černochů, pane Samuele?“
„Posud, Joe, v sousedství země Arabů.“
„Arabů, pane?… pravých Arabů s velbloudy?“
„Ne, bez velbloudů; tato zvířata jsou v těchto končinách vzácna,
ať nedím neznáma; abychom se s nimi setkali, musíme postoupiti
několik stupňů na sever.“
„To je mrzuté.“
„A proč, Joe?“
„Poněvadž by nám mohli posloužit, kdyby vítr přeskočil proti
nám.“
173

„Kterak?“
„Pane, namanula se mi právě myšlenka: mohli bychom je
zapřáhnouti do loďky a nechat se jimi táhnouti. Co tomu říkáte?“
„Ubohý Joe, tuto myšlenku měl už kdosi jiný před tebou; provedl
ji velice duchaplný spisovatel francouzský48 – v románě, ovšem.
Cestovatelé nechají se v baloně vléci velbloudy; přijde lev, sežere
velbloudy, polkne vlečák a vleče místo nich, a tak dále. Jak vidíš,
vytrysklo to vše z obrazotvornosti nadmíru bujné a nemá nic
společného s naším způsobem pohonu.“
Joe, poněkud zahanbený tím, že jeho myšlenky bylo již použito,
přemítal, které zvíře bylo by mohlo sežrati lva, ale ničeho se
nedomysliv, jal se opět pozorovati krajinu.
Pod jeho zrakoma rozlévalo se jezero prostřední velikosti
s amfiteatrem pahorků, které neměly ještě práva nazývati se horami,
jsouce prostoupeny četnými, úrodnými údoly s neproniknutelnými
houštinami nejrozmanitějšího stromoví.
Palma olejová měla vrch v této spoustě, honosí se listy zdéli
patnácti stop na kmeni ozbrojeném ostrými trny; bombax pouštěl do
větru jemné pápěrky svých semen; silná vůně pandanu, „kendy“
Arabů, prosycovala vzduch až do pásma, jímž plula Viktorie;
dýnovník s palmovými listy, sléz, který nese sudanské ořechy,
baobab a banany doplňovaly tuto bujnou květenu krajů
meziobratníkových.
„Země jest nádherná,“ prohodil doktor.
„Hle, zvířata,“ okazoval Joe; „lidé nejsou daleko.“
„Ha! ti krásní slonové!“ zvolal Kennedy. „Což by nebylo možno
trochu si zalovit?“
„A kterak bychom byli s to, abychom se zastavili, milý Dicku,
jsouce v proudě tak mocném? Nikoli, pokus muky Tantalovy!
Později si to nahradíš.“
Bylo tu vskutku čím roznítiti obrazivost lovcovu; Dickovi
poskakovalo srdce v těle, a prsty svíraly křečovitě hlaviště jeho
Purdeyovky.
Zvířena tohoto kraje vyrovnala se květeně. Divoký buvol válel se
v husté trávě, v níž zapadal docela; šedí, černí nebo plaví sloni
48 Méry.

174

největší velikosti postupovali lesem jako větrná smršť, lámajíce,
okusujíce, ničíce a svůj pochod spoustou označujíce; na olesněných
svazích pahorků řinuly se vodopády a vodotoky na sever směřující;
tu koupali se hroši s velkým hlukem, a ochechule zdéli dvanácti
stop a rybovitého tvaru roztahovaly se po březích, obracejíce k nebi
kulaté prsy mlékem nalité.
Byl to hotový vzácný zvěřinec v podivuhodné rostlinárně, kde
ptáků bez počtu a tisícerých barev poletovalo a štěbetalo mezi
stromovitými rostlinami. Po této marnotratné přírodě poznal doktor
krásné království Adamauů.
„Vstupujeme do šlépějí novodobých objevů,“ pravil; „beru se
přerušenou drahou cestovatelů; je to šťastná náhoda, přátelé;
budeme s to, abychom práce setníků Burtona a Spekea sloučili
s výzkumy doktora Bartha; opustili jsme Angličany a setkali jsme se
s Hamburčanem, v brzku pak octneme se na nejzazší mezi, které
dospěl tento odvážný učenec.“
„Zdá se mi,“ ozval se Kennedy, „že mezi těmito dvěma výzkumy
prostírá se náramný rozloh země, pokud dovedu posoudit z cesty,
kterou jsme vykonali.“
„To lze snadno vypočíst; vezmi mapu a podívej se, na jaké délce
nalézá se polední cíp jezera Ukereve dosažený Spekem.“
„Je skoro na třicátém sedmém stupni.“
„A kde leží město Jola, kam stihneme dnes večer, a kam až
dorazil Barth?“
„Asi na dvanáctém stupni délky.“
„To činí tedy dvacet pět stupňů po devadesáti šesti kilometrech,
tedy úhrnem dva tisíce čtyři sta kilometrů.“
„Pěkný cíl procházky pro lidi, kteří by šli pěšky,“ prohodil Joe.
„Tak se skutečně děje. Livingstone a Moffat postupují stále do
vnitra. Ňassa, kterouž objevili, není příliš vzdálena od jezera
Tanganiky, ohledaného Burtonem; do konce století budou ohromné
ty kraje dojista prozkoumány. Avšak,“ dodal doktor pohlédnuv na
bussolu, „lituji, že nás vítr nese tak na západ, byl bych se raději
dostal na sever.“

175

Kráter hory Mendifu.

Po dvanáctihodinném letu octla se Viktorie na hranicích Nigricie.
První obyvatelé této země, Arabové Šuové, pásli svá kočující stáda.
Náramná temena hor Atlantických rýsovala se na obzoru,
kteréhožto pohoří nedotkla se posud žádná noha evropská, a jehož
výška odhaduje se asi na třinácte set sáhů. Jeho západní úbočí je
východištěm všech řek této části Afriky do okeanu tekoucích; jsou to
Měsíčné hory této končiny.
Konečně objevila se zrakům cestovatelův opravdová řeka, a po
obrovských mraveništích podle ní vyvstávajících poznal doktor, že
176

je to Binué, jeden z velkých přítoků nigerských, jejž domorodci
nazvali „Zřídlem vod“.
„Tato řeka,“ vykládal doktor soudruhům, „stane se někdy
přirozenou drahou obchodu s vnitrem Nigricie; za velitelství
jednoho z našich statečných kapitánů doplul již parník Plejada proti
ní až do města Joly; z toho vidíte, že jsme ve známé zemi.“
Četní otroci zabývali se pracemi polními sejíce sorgho, jakési
proso, jímž se po přednosti živí; přelet Viktorie, ujíždějící jako
povětroň, působil nejhloupější úžas. Večer zastavila se zdálí šedesáti
kilometrův od Joly a před ní, leč v dáli, strměly dva ostré kužele
hory Mendifa.
Doktor dal spustiti kotvy a zachytil se v koruně vysokého
stromu; ale velmi silný vítr zmítal Viktorií, tak že se skláněla až do
vodorovna, čině chvílemi polohu loďky nadmíru nebezpečnou.
Fergusson nezamhouřil za celou noc ani oka; nejednou byl už na
tom, aby přeťal kotviční vazák a nechal se vichrem unésti. Konečně
ztišila se bouře, a kolísání vzducholodi pozbylo znepokojivého rázu.
Nazejtří byl vítr mírnější, leč oddaloval cestovatele od města Joly,
které byvši znova vystavěno Fulby, dráždilo zvědavost
Fergussonovu; nicméně nezbývalo leč spokojiti se směrem severním,
ba poněkud i východním.
Kennedy navrhl, aby se zastavili v tomto kraji bohatém lovnou
zvěří; Joe předstíral, že se pociťuje potřeba čerstvého masa; než
divoké mravy tohoto kraje, chování obyvatelstva a několik ran
vypálených po Viktorii přiměly doktora, že se bral dále. Tíhli tu
končinou, jevištěm krveprolití a požárů, kde válečné zápasy trvají
ustavičně, a králové rvou se o království za nejukrutnějšího
vraždění.
Četné, lidnaté dědiny s dlouhými domy rozkládaly se mezi
velkými pastvinami, jichž hustá tráva byla poseta fialovými květy;
chatrče podobné obrovským úlům byly chráněny ostrým kolím.
Divoké svahy pahorků připomínaly „gleny“49 skotských vysočin,
a Kennedy zmínil se o tom několikrát.

49 Úžlabí rokle.

177

Přes všecko úsilí doktorovo letěla Viktorie přímo na
severovýchod k hoře Mendifu, jež mizela v oblacích; vysoká temena
těchto hor dělí poříčí nigerské od poříčí jezera Čadského.
Netrvalo dlouho a objevila se Bagelé, na jejíchž úbočích lpí
osmnácte vsí jako hejno dítek v klíně matčině – překrásné divadlo
pro zraky, jež mohly přehlédnouti a zachytiti tento celek;
v úžlabinách rozkládala se rýžoviště a pole zemských ořechů.
Ve tři hodiny octla se Viktorie naproti hoře Mendifu. Nebylo lze
vyhnouti se jí, pročež bylo třeba ji přeletěti. Doktor, zvýšiv teplotu
na sto osmdesát stupňů50, dodal balonu nové síly vzestupné skorem
šestnácti set liber; vznesl se do výše více než osmi tisíc stop. Byla to
největší výška, jaké za cesty dostoupil, a teplota klesla tou měrou, že
doktor a jeho soudruzi byli nuceni chrániti se pokryvkami.
Fergusson chvatně zase sestoupil, neboť balonový obal napínal se
tak, že div nepraskl; měl však přece kdy zjistiti sopečný původ hory,
jejíž vyhaslé sopouchy jsou už jen hlubokými propastmi. Velké kupy
ptačího trusu dodávaly bokům Mendifa vzhledu vápenitých skal;
byla tam taková síla trusu, že by se jím bylo pohnojilo veškeré
polstvo Spojeného království.
V pět hodin tíhla Viktorie, chráněna od jižních větrů, zvolna nad
svahy hory a zastavila se na širé mýtině, vzdálené všech příbytků;
jakmile zavadila o půdu, učiněno opatření, aby byla pevně
zachycena. Kennedy, uchopiv pušku, zabral se na sklonitou pláň
a vrátil se za nedlouho s půltuctem divokých kachen a s jakousi
vodní slukou, které Joe upravil, jak uměl nejlépe. Oběd byl příjemný
a noc minula v úplném klidu.

50 100° stodílných.

178

XXX.
Mosfeja. – Šejk. – Denham, Clapperton, Oudney. – Vogel. – Hlavní město
loggumské. – Toole. – Tišeň nad Kernakem. – Vladař a jeho dvůr. – Útok. –
Západní holubi.
Nazejtří dne 11. května vydala se Viktorie na další dobrodružnou
pouť; cestovatelé bezpečili se na ni jako plavec na svou loď.
Z hrozných vichrů, z tropických veder, z nebezpečných odjezdův
a z nebezpečnějších ještě sestupů – vždy a všude šťastně vyvázla.
Bylo lze říci, že ji Fergusson řídí posunkem; doktor pak, ač nevěděl,
kam dospěje, neměl již nijakých obav o výsledek cesty. Jediné
k tomu nutila ho opatrnost v této zemi barbarův a fanatikův, aby
šetřil bedlivěji bezpečnostních opatření; vložil tudíž svým
soudruhům na srdce, by všude a v každou dobu dávali pilný pozor.
Vítr unášel je poněkud severněji, a okolo devíti hodin spatřili
velké město Mosfeju, vystavěné na návrší, sevřeném mezi dvěma
vysokými horami; mělo polohu nedobytnou; jediným přístupem
k němu byla úzká cesta mezi močálem a lesem.
V tu chvíli vjížděl do města šejk, provázený družinou na koni
a oděný šatem křiklavých barev, maje před sebou trubače
a běhouny, kteří mu uvolňovali cestu, odehýbajíce větve.
Doktor sestoupil, aby si tyto domorodce prohlédl z blízka; než
čím více se balon jich očím zvětšoval, tím patrněji jevily se známky
hrůzy; netrvalo dlouho a kdekdo dal se na útěk, co mu stačily nohy
nebo nohy jeho koně.
Jediný šejk se nehýbal; vzal dlouhou pušku, natáhl kohoutek
a čekal hrdě. Doktor přiblížil se sotva na sto padesát stop
a pozdravil jej po arabsku hlasem co nejvlídnějším.
„Není možná,“ pravil, „aby nás oni lidé nepovažovali za
nadpřirozené bytosti, poněvadž soudili, když mezi ně přišli první
Evropané, že jsou nadlidským plemenem. A až bude šejk vyprávěti
o této setkané, neopomene vyšperkovati ji nadsázkami arabské
obrazotvornosti. Pomyslete si, co z nás učiní někdy pověsti.“
„To bude, tuším, nemilá věc,“ odpověděl lovec; „se stanoviska
civilisace bylo by zajisté lépe, kdybychom byli pokládáni za pouhé
179

lidi; tím dostalo by se těmto černochům prajiného pojmu o evropské
moci.“
„Ovšem, milý Dicku; ale co tu pořídíme? Dlouho bys vykládal
zdejším učencům mechanismus vzducholodi, nežli by tě pochopili,
a přece by ještě připouštěli v tom nadpřirozenou moc.“
„Pane,“ zeptal se Joe, „zmínil jste se o prvních Evropanech, kteří
prozkoumali tuto zemi; kteří to byli, prosím?“
„Milý hochu, jsme právě na cestě majora Denhama; ba v Mosfei
byl přijat králem mandarským; odešed z Bornu provázel šejka na
výpravě proti Fulbům; byl při útoku na město, které chrabře odolalo
šípy kulím arabským a obrátilo na útěk vojsko šejkovo; to vše bylo
pouhou záminkou ku vraždění, plenění, jímání otroků; major byl
úplně oloupen a svlečen do naha, a kdyby se nebyl skryl pod břicho
koni, jenž ujel vítězům zběsilým tryskem, nebyl by se nikdy vrátil
do Kuky, hlavního města bornuského.“
„Ale kdo byl ten major Denham?“
„Neohrožený Angličan, který od roku 1822 do 1824 velel výpravě
do Bornu ve společnosti setníka Clappertona a doktora Oudneye.
Vytrhli z Tripolisa v měsíci březnu, dorazili do Murzuka, hlavního
města fezzanského, a berouce se cestou, jíž se později pustil doktor
Barth vraceje se do Evropy, stihli dne 16. února 1823 do Kuky
nedaleko jezera Čadského. Denham podnikl různé výzkumné cesty
v Bornu, Mandaře a na východních březích jezera; zatím vydali se
dne 15. prosince 1823 setník Clapperton a doktor Oudney do
Sudana a pronikli až do Sokota, kdež Oudney zemřel únavou
a výsilou v městě Myrmyru.“
„Tato část Afriky,“ ozval se Kennedy, „vyžádala si tedy hojně
obětí poplatkem vědě?“
„Ano, tento kraj jest osudný! Ubíráme se přímo do království
Bagirmi, které prošel Vogel roku 1856 míře do Vadaje, kde zmizel.
Tento třiadvacetiletý mladík byl vyslán súčastnit se prací doktora
Bartha; sešli se spolu dne 1. prosince 1854; po té jal se Vogel
zkoumati zemi; v posledních listech z roku 1856 projevil úmysl, že
probádá království vadajské, kam dosud nebyl vkročil žádný
Evropan; podobá se, že dospěl až do hlavního města Vary, kde byl
jat, jak tvrdí jedni, neb usmrcen, jak říkají druzí, proto, že se pokusil
v okolí vystoupiti na posvátnou horu; leč jde-li o smrt cestovatele,
180

nesluší se dávati jí velkou víru; tak byl doktor Barth několikrát
úředně prohlášen za mrtvého, což ho často právem popudilo. Je
tudíž dosti pravděpodobno, že je Vogel vězněn sultánem
vadajským, jenž doufá, že zaň dostane výkupné. Baron z Neimansů
vydal se na cestu do Vadaje, ale zemřel v Kahýře roku 1855. Víme
nyní, že pan z Heuglinů s výpravou z Lipska vyslanou pustil se po
stopě Vogelově. Pročež nebudeme zajisté co nevidět jistoty o osudu
tohoto mladého a zajímavého cestovatele51.“
Mosfeja byla již dávno zmizela na obzoru. Mandara rozvíjela pod
zraky cestovatelů svou obdivuhodnou úrodnost s lesy
trnovníkovými a lokustovými s červenými květy a s poli
bavlníkovými a indigovými; Šari, která o sto dvacet kilometrů dále
padá do jezera Čadského, valila se prudkým tokem.
Doktor ukazoval jej na mapě svým druhům.
„Jak vidíte,“ pravil, „jsou výzkumné práce tohoto učence
nadmíru přesné; tíhneme přímo do okresu loggumského a snad i do
Kernaka, jeho hlavního města. Tam umřel ubohý Toole, maje sotva
dvacet dvě léta věku. Byl to mladý Angličan, praporečník u 80.
pluku, jenž byl se před několika nedělmi přidružil k majoru
Denhamovi v Africe, kde jej též za nedlouho zachvátila smrt. Ach!
případně bylo by lze tento nesmírný kraj nazvati hřbitovem
Evropanů!“
Několik loděk zdélí patnácti stop plulo po proudě Šarie; Viktorie,
vznášejíc se na 1000 stop nad zemí, obracela k sobě nevalně zřetel
tuzemcův; avšak vítr, jenž byl až dosud vál dosti silně, jevil
ochabnutí.
„Což nás stihne zas úplná tišeň?“ vece doktor.
„Aj, pane! nebylo by se nám aspoň obávat ani nouze o vodu ani
pouště.“
„Né, avšak obyvatelstva ještě hroznějšího.“
„Hle!“ zvolal Joe, „něco, co se podobá městu.“
„To je Kernak. Poslední závany větru donesou nás tam, a zachceli se nám, budeme si moci nakreslit zevrubný jeho půdorys.“
„Což se nepřiblížíme?“ otázal se Kennedy.
51 Od odjezdu doktorova došly z El Obeida od pana Munzingera, nového náčelníka

výpravy, dopisy, z nichž na neštěstí vysvítá nade vší pochybnost smrt Vogelova.

181

„Nic není snazšího, Dicku; jsme přímo nad městem; dovol, ať
pootočím kohoutek dmuchavky, i sestoupíme za chvilku.“
Za půl hodiny stanula Viktorie nepohnutě na dvě stě stop od
země.
„Jsme teď blíž u Kernaka,“ pravil doktor, „než by byl u Londýna
člověk sedící v báni na kostele sv. Pavla. Můžeme se tedy pohodlně
dívati.“
„Co znamená to tlučení, které je zevšad slyšeti?“
Joe podíval se pozorně a viděl, že hluk ten působí četní tkalci,
kteří klepali pod širým nebem plátno, napiaté na velkých
stromových kmenech.
Hlavní město loggumské bylo lze pak přehlédnouti v celku jako
na rozloženém plánu; bylo to opravdové město s domy v řadách
stojícími a ulicemi dosti širokými; prostřed prostranného náměstí
konal se trh na otroky; kupců bylo hojně, neboť Mandařanky,
vynikající nohama a rukama nadmíru malýma, jsou velmi hledány
a jdou dobře na odbyt.
Když zočili Viktorii, opakoval se dojem tolikrát již způsobený:
nejprve křik, potom náramný údiv; zanecháno obchodů, práce
zastavena; hluk se utišil. Cestovatelé trvali v úplné nehybnosti
a prohlíželi si dopodrobna toto lidnaté město; ba sestoupili až na
šedesát stop od země.
Tu vyšel vladař loggumský ze svého příbytku s rozvinutou
zelenou korouhví, jsa provázen hudebníky, kteří foukali do hrubých
rohů buvolích, div vše nepopraskalo mimo jich plíce. Dav shlukl se
kolem něho. Doktor Fergusson chtěl promluviti; ale nepodařilo se
mu.
Tento lid vysokého čela, kadeřavých vlasův a nosu téměř
orličího, zdál se býti hrdý a rozumný; leč přítomnost Viktorie ku
podivu jej rozčilovala; bylo viděti jezdce, ani ujíždějí všemi směry;
v brzku bylo zřejmo, že se schází vojsko vladařovo, aby podstoupilo
boj s nepřítelem tak neobyčejným. Joe marně rozvinoval kapesníky
všech barev, nedomával se úspěchu.
Zatím šejk, obklopený svým dvorem, poručil ticho a proslovil řeč,
z níž doktor neporozuměl ničemu; byla to arabština smíšená
s bagirmštinou; jediné to pochopil ze všeobecné mluvy posunkové,
že ho šejk důtklivě vyzývá, aby šel svou cestou; nebyl by se přál nic
182

lepšího; ale nemohl nikterak, poněvadž nebylo větru. Nehybnost
vzducholodi bouřila vladařův hněv, a jeho dvořané jali se hulákati,
aby přiměli nestvůru k odchodu.
Tito dvořané byli zvláštními zjevy, majíce na sobě pět anebo šest
pestrých košil; měli ohromná břicha, z nichž některá zdála se býti
vycpána. Společníci doktorovi divili se, když jim řekl, že se tímto
způsobem dvoří sultánovi. Otylý život svědčil o ctižádosti lidí. –
Tito tlustí mužové posunkovali a křičeli, obzvláště jeden z nich, jenž
byl asi prvním ministrem, ač došel-li jeho objem vezdejší odměny.
Dav černochů přizvukoval ryčně křiku dvora, napodobuje jeho
posunky jak opice, což působilo stejnoměrný pohyb desíti tisíc paží.
K těmto postrašným prostředkům, které uznány nedostatečnými,
přidružily se jiné, hroznější. Vojáci, ozbrojení luky a šípy, seřadili se
v bitevní šik; ale Viktorie nadýmala se již a vznesla se pokojně mimo
jich dostřel. Tu chopil se vladař pušky a namířil na balon. Než
Kennedy nespustil ho s očí a kulí z karabiny roztříštil zbraň šejkovi
v rukou.
Po tomto nenadálém výstřelu nastal všeobecný útěk; kde kdo
prchl co nejrychleji do svého domu, a po celý ostatní den bylo město
jako po vymření.
Nadešla noc. Vítr nevanul. Nezbývalo, než setrvati nepohnutě tři
sta stop nad zemí. Temnotou neproblesklo ani ohníčka; ticho
panovalo hrobové. Doktor bděl se zdvojenou ostražitostí; za tím
klidem mohla se skrývati léčka.
A Fergusson učinil dobře, že se měl na pozoru. Okolo půlnoci
zdálo se, že celé město hoří; na sta ohnivých paprsků křižovalo se
jako rakety, tvoříce spleť plamenných čar.
„Zvláštní věc!“ pravil doktor.
„Pane na nebesích!“ odpověděl Kennedy, „zdá se, jako by požár
stoupal a blížil se k nám.“
Za strašlivého křiku a palby z pušek vznášela se vskutku ohnivá
ta spousta k Viktorii. Joe byl hotov vyhoditi přítěž, Fergusson
poznal v brzku, co znamená ten úkaz.
Na tisíce holubů, jimž přivázány k ocasům hořlaviny, vypuštěno
proti Viktorii; vzlétali zděšeně, opisujíce vzduchem ohnivé křivky.
Kennedy jal se stříleti ze všech zbraní do tohoto hejna; leč co svedl
proti nesčíslnému množství? Holubi kroužili již kolem loďky
183

a balonu, jehož stěny odrážejíce toto světlo, zdály se býti opleteny
ohnivou sítí.
Doktor neváhaje svrhl kus křemene a vyšinul se z dosahu
nebezpečných těch ptáků. Dvě hodiny ještě kmitali se tu a tam
temnotou; po té menšil se ponenáhlu jich počet, až pohasli.
„Nyní můžeme spáti pokojně,“ pravil doktor.
„Nebyl to špatný výmysl od těch divochů!“ podotekl Joe.
„Ano, používají dost obyčejně těchto holubů k založení požáru ve
vesnických chatách; ale tentokráte vzlétla vesnice ještě výše než jich
zápalní okřídlenci.“
„Balon nemá se věru bát nepřítele,“ prohodil Kennedy.
„A přece,“ namítl doktor.
„Jakého?“
„Neopatrnosti těch, které nese v loďce; pročež, přátelé, buďmež
ostražití všude, buďmež ostražiti vždy.“

184

XXXI.
Odjezd v noci. – Všichni tři. – Choutky Kennedyovy. – Opatření pro
bezpečnost. – Tok
Šarie. – Jezero
Čadské. – Voda. – Hroch. – Marný
výstřel.
Ke třetí hodině z rána znamenal posléze Joe, maje hlídku, že
město se pod ním posunuje. Viktorie se rozjížděla. Kennedy
a doktor procitli.

Zatím šejk poručil ticho a promluvil řeč.

185

Tento podíval se na bussolu a poznal s uspokojením, že je vítr
unáší k severo-severozápadu.
„Štěstí nám přeje,“ pravil; „vše se nám daří; ještě dnes uzříme
jezero Čadské.“
„Je-li pak to velký rozloh vody?“ otázal se Kennedy.
„Znamenitý, milý Dicku; v největší délce a v největší šířce měří
jezero to asi dvě stě kilometrů.“
„Procházka nad hladinou vodní dodá trochu rozmanitosti naší
cestě.“
„Zdá se mi však, že si nemůžeme stěžovati; jest velice rozmanita
a předkem míjí za okolností pokud možná nejlepších.“
„Zajisté, Samuele; krom újem na poušti nepodstoupili jsme
žádného vážného nebezpečí.“
„Jisto jest, že naše statečná Viktorie osvědčila se až dosud ku
podivu. Dnes máme den 12. května; vyjeli jsme 18. dubna; jsme tedy
dvacetpět dní na pochodě. Ještě deset dní, a budeme na místě.“
„Kde?“
„Nevím; ale co na tom?“
„Máš pravdu, Samuele; zůstavme Prozřetelnosti na starost, aby
nás vedla a zachovala při dobrém zdraví, jako jsme nyní!
Nevypadáme, jako bychom byli procestovali nejnezdravější končiny
na světě!“
„Mohli jsme vystoupiti do větší výšky a to jsme učinili.“
„Ať žijí povětrné cesty!“ zvolal Joe. „Pětadvacet dní prošlo a jsme
zdrávi, jíme a pijeme dobře, odpočíváme pěkně, ba odpočíváme až
příliš, neboť nohy mi rezavějí, i nemrzelo by mne, kdybych je mohl
prohnati na padesát kilometrů.“
„Té zábavy si dopřeješ v londýnských ulicích, Joe; zatím buď
nám útěchou to, že jsme se vydali na cestu tři jako Denham,
Clapperton, Overweg, jako Barth, Richardson a Vogel, a jsouce
šťastnější svých předchůdců, že jsme dosud všichni tři pohromadě!
Velice pak sejde na tom, abychom se nerozlučovali. Kdyby se
Viktorie musila vznésti, aby se vyhnula náhlému, neočekávanému
nebezpečí, zatím co by jeden z nás meškal na zemi, kdo ví, zdali
bychom se s ním kdy shledali? A proto pravím upřímně
Kennedyovi, že by mi nebylo milo, kdyby odcházel pod záminkou
honby.“
186

„Nicméně dovolíš, příteli Samuele, abych nedbal tohoto vrtochu;
neškodí, obnoví-li se naše zásoby; mimo to navnadil jsi mne před
odjezdem nadějí na celou řadu znamenitých honeb, a potud vykonal
jsem málo za příkladem Andersonův a Cummingů.“
„Milý Dicku, buď ti selhává paměť, anebo zapomínáš ze
skromnosti na své lovecké činy; zdá se mi, pominu-li mlčením
drobnou zvěř, že máš už na svědomí antilopu, slona a dva lvy.“
„Aj! co je to na afrického lovce, kterému přebíhají mimo ústí
pušky všeliká zvířata na zemi stvořená? Hle! hle! podívej se na to
stádo žiraf!“
„To že jsou žirafy?“ podivil se Joe; „vždyť jsou zvíci pěsti!“
„Poněvadž jsme na tisíc stop nad nimi; ale zblízka bys viděl, že
jsou třikrát tak vysoké jako ty.“
„A co říkáš tomu stádu sajek?“ ukazoval dále Kennedy, „a těm
pštrosům, kteří prchají rychle jako vítr?“
„To že jsou pštrosi?“ zvolal Joe, „vždyť jsou to slepice a utíkají
jako slepice!“
„Poslyš, Samuele, není-li možno se přiblížit?“
„Jest možno se přiblížit, Dicku, ale není možno přistát k zemi.
Nač bys také střílel ta zvířata, která by ti nebyla k ničemu? Kdyby
šlo o to, abys zahubil lva, tygří kočku nebo hyenu, nebyl bych od
toho; ubylo by aspoň o nebezpečnou šelmu; ale zabiti antilopu nebo
sajku jen za tou příčinou, abys ukojil své lovecké choutky, nestojí
věru za namáhání. Ostatně, příteli, sneseme se k zemi na sto stop,
a spatříš-li nějakého dravce, vpálíš mu nám pro radost kulku do
srdce.“
Viktorie sestupovala ponenáhlu, ale setrvala nicméně v bezpečné
výši. V této divoké a silně zalidněné krajině bylo se míti na pozoru
před nenadálými nebezpečenstvy.
Cestovatelé tíhli pak přímo po toku Šarie; krásné břehy této řeky
mizely ve stínu stromů všelikých barev; liány a rostliny popínavé
vinuly se všemi směry, skládajíce podivné spleteniny všech odstínů.
Krokodilové vyhřívali se na slunci, nebo se potápěli pod vodu
hbitě jako ještěrky; laškujíce proháněli se kolem četných zelených
ostrovů, jimiž byla řeka prostoupena.

187

Kochajíce se takto pohledem na bohatou, bující přírodu, minuli
okres maffatajský. Okolo devíti hodin ráno dospěli konečně doktor
Fergusson a jeho přátelé poledního břehu jezera Čadského.
Tu bylo tedy to Kaspické pleso Afriky, jehož jsoucnost
odkazována tak dlouho do říše bajek… to vnitrozemní moře,
k němuž dorazily jediné výpravy Denhamova a Barthova. Doktor
pokusil se určiti nynější jeho podobu, lišící se velmi od podoby roku
1847; jest věru nemožno nakresliti mapu tohoto jezera; jeť obklopeno
blátivými, téměř neprostupnými močály, v nichž by byl Barth
málem zahynul; rok od roku stávají se tyto močály, porostlé rákosím
a papyrusem zvýši patnácti stop, samy jezerem; začasté bývají také
města rozložená na jeho březích zaplavována, kterážto pohroma
stihla Ngornu roku 1856, a nyní potápějí se hroši a krokodilové
v místech, kde stávaly příbytky bornuské.
Slunce vysílalo oslňující paprsky na tuto pokojnou vodu, a na
severu splývali dva živlové v týž obzor.
Doktor chtěl zjistiti podstatu vody, která považována dlouho za
slanou; nebylo nijak nebezpečno přiblížiti se k jezerní hladině,
a loďka vznášela se nad ní jako pták zdálí pěti stop.
Joe ponořil láhev a vytáhl ji poloplnou; okusivše tuto vodu
shledali ji nevalně pitelnou, s jakousi příchutí sodovou.
Co si doktor zaznamenával výsledek zkoušky, třeskla mu po
boku rána z pušky. Kennedy nemohl odolati touze vypáliti kulku na
obludného hrocha; zvíře, nabírající pokojně dechu, zmizelo, sotva
zahučel výstřel, a jak se podobalo, neublížila mu jinak koule
lovcova. „Lépe by bylo ho zaháčit,“ navrhoval Joe.
„A jak?“
„Jednou z našich kotev. Byla by to udice přiměřená takovému
zvířeti.“
„Opravdu,“ souhlasil Kennedy, „Joe má myšlenku…“
„Kterou prosím, abyste neprováděli!“ namítal doktor. „Zvíře
zavleklo by nás rychle tam, kde nemáme nic dělat.“
„Zvláště nyní, když víme, jaká je voda čadská. Jí-li pak se ona
ryba, pane Fergussone?“
„Ta ryba, Joe, není nic jiného než ssavec z čeledi tlustokožců; jeho
maso je prý výtečné a vede se s ním čilý obchod mezi kmeny po
jezerních březích.“
188

„Tu lituji, že se rána páně Dickova nedodělala lepšího úspěchu.“
„To zvíře je zranitelné pouze na břiše a mezi stehny; kulka
Dickova ani ho neškrábla. Leč uzdá-li se mi půda příhodnou,
zastavíme na severním konci jezera; tam octne se Kennedy
v učiněném zvěřinci a nahradí si po libosti, co zameškal.“
„Nuže!“ odvětil Joe, „ať se pan Dick pustí trochu do lovu na
hrochy! Rád bych okusil maso tohoto obojživelníka. Není věru nijak
přirozeno, aby člověk pronikl až do středu Afriky a živil se tu
vodními slukami a koroptvemi jako v Anglii!“

189

XXXII.
Hlavní město bornuské. – Ostrovy Biddiomů. – Supové bradatí. – Obavy
doktorovy. – Jeho opatření. – Útok v povětří. – Protržený obal. – Pád. –
Svrchovaná obětovnost. – Severní pobřeží jezerní.
Dorazivši nad jezero Čadské Viktorie uhodila na proud, jenž
odchyloval se více k západu; několik mračen zmírnilo pak denní
vedro; mimo to bylo cítiti vzduch poněkud čerstvější na této širé
vodní ploše; avšak okolo jedné hodiny zabral se balon, přeraziv
šikmo tuto končinu jezerní, poznovu nad zemi a ujel nad ní deset až
dvanáct kilometrů.
Doktorovi, z počátku poněkud rozmrzelému tímto směrem,
nepřipadlo již horšiti se, když uzřel Kuku, proslulé hlavní město,
bornuské; zahlédl na okamžik pás jeho hradeb z bílé hlíny; několik
mešit, dosti hrubých, vypínalo se nejapně nad ten nesčetný shluk
hracích kostek, kterýmžto tvarem vyznačují se arabské domy. Na
domovních dvorech a na náměstích rostly palmy a stromy
kaučukové, honosící se hustolistými korunami zšíří sta stop a více.
Joe poznamenal, že tyto ohromné slunečníky srovnávají se
s palčivostí slunečních paprskův, a vyvodil z toho důsledky pro
Prozřetelnost velice lichotivé.
Kuka skládá se v pravdě z dvou měst patrně rozlišitelných
a oddělených od sebe „dendalem“, třídou na tři sta sáhů širokou, na
níž se v tu chvíli hemžili chodci i jezdci. Na jedné straně jest
rozloženo bohaté město s vysokými, vzdušnými domy; na druhé
tísní se chudé město, bídný souhrn nízkých, kuželovitých chat, kde
živoří domorodé obyvatelstvo, neboť Kuka neprovozuje ani obchod,
ani průmysl.
Kennedy shledal v ní podobnost k Edinburku, jenž by se prostíral
na rovině, jsa rovněž rozdělen na dvě města patrně různá.
Ale sotva byli cestovatelé přehlédli tento obraz, uchvátil je náhle
protivný proud – neboť vzduchové proudy v tomto kraji jeví
zvláštní proměnlivost – a zanesl je na šedesát kilometrů nad jezero
Čadské.
Tu se naskytlo nové divadlo; mohli počítati četné ostrovy
v jezeře, obydlené Biddiomy, krvelačnými loupežníky zlé pověsti,
190

jichž sousedství je rovněž strašlivé jako sousedství Tuaregů
v Sahaře.
Tito divoši chystali se srdnatě uvítati Viktorii šípy a kameny, leč
balon přeletěl brzo tyto ostrovy, nad nimiž zdál se vznášeti jak
obrovský brouk.
V tom zahleděl se Joe na obzor a obrátil se ku Kennedyovi řka:
„Na mou věru, pane Dicku, tu se vám namanuje práce, když tak
pořád myslíte na lov.“
„Co jest, Joe?“
„A tentokráte nebude můj pán od toho, abyste střílel.“
„Ale co se děje?“
„Vidíte-li tam dole to hejno velikých ptáků, kteří míří k nám?“
„Ptáků!“ opáčil doktor chopiv se dalekohledu.
„Vidím je,“ odtušil Kennedy; „jest jich při nejmenším tucet.“
„Čtrnáct, řekněte raději,“ pravil Joe.
„Dejž Bůh, ať jsou druhu dosti škodlivého, aby útlocitný Samuel
ničeho nenamítal!“
„Ani nehlesnu,“ odpověděl Fergusson, „ale raději bych viděl ty
ptáky daleko od nás!“
„Což se bojíte těch okřídlenců?“ zeptal se Joe.
„Jsou to supové bradatí, Joe, a to největší velikosti; oboří-li se na
nás…“
„Tu se budeme bránit, Samuele! Máme celou zbrojnici na jich
uvítanou! Nemyslím, že by ona zvířata byla příliš strašliva.“
„Kdo ví?“ odvětil doktor.
Za deset minut po té přiblížilo se hejno na dostřel z ručnice;
čtrnáct těch ptáků rozrývalo vzduch chraplavým křikem; letěli
k Viktorii, jsouce její přítomností spíše podrážděni než postrašeni.
„Kterak křičí!“ prohodil Joe; „jaký to povyk! Není jim
bezpochyby vhod, že člověk zasahuje do jich panství a že si
dovoluje lítat jak oni.“
„Opravdu,“ vece lovec, „vypadají dosti strašliví, i pokládal bych
je za dosti hrozné, kdyby byli ozbrojeni karabinou od Purdeye
Moorea!“
„Oni jí nepotřebují,“ odpověděl Fergusson, jenž nadmíru
zvážněl.
191

Supové lítali kolem Viktorie, opisujíce náramné kruhy, jež se
ponenáhlu úžily; míhali se po obloze s úžasnou bystrostí, ženouce se
chvílemi rychle jako střela a vybočujíce z přímého směru náhlým
a smělým úhlem.
Znepokojený doktor odhodlal se vznésti do výše, aby vyvázl
z tohoto nebezpečného sousedstva; roztáhl vodík v baloně, jenž za
nedlouho stoupal.
Ale supové stoupali s ním, nejevíce hrubě chuti jej opustit. „Zdá
se, že mají na nás nabroušeno,“ pravil lovec natáhnuv kohoutek
u karabiny.
Ptáci se vskutku blížili, a nejeden přiletěv sotva na padesát stop,
zdál se vzdorovati zbraním Kenneydovým.
„Chce se mi strašlivě vypálit na ně,“ řekl Skot.
„Nikoli, Dicku, nestřílej! Nerozlicujme jich bez příčiny! Tím
bychom je popudili k útoku na nás.“
„Vždyť budeme s nimi snadno hotovi.“
„Mýlíš se, Dicku.“
„Máme kulku pro každého z nich.“
„A což udeří-li na vrchní část balonu, kterak je zasáhneš?
Představ si, že máš před sebou tlupu lvů na zemi nebo žraloků na
širém moři! Pro vzduchoplavce je postavení nebezpečno!“
„Mluvíš-li do opravdy, Samuele?“
„Zcela do opravdy, Dicku.“
„Čekejme tedy.“
„Počkej. Buď pohotově pro případ útoku, ale nestřílej, dokud
nerozkážu.“
Ptáci srazili se pak v nevelké vzdálenosti; bylo zřetelně rozeznati
jich lysá hrdla, nadmutá úsilným křikem, a jich chrupavkovité
hřebeny s fialovými výrůstky, které se vztekem vztyčovaly. Byli
z největších; měli těla přes tři stopy dlouhá, a spodek jich bílých
křídel leskl se na slunci; bylo lze říci, že jsou okřídlenými žraloky,
jimž se strašně podobali.
„Stíhají nás,“ pravil doktor vida, že se zároveň s balonem
povznášejí, „a abychom i na krásně vystoupili, jich let donesl by je
ještě výše než nás!“
„Nuže, co počít?“ otázal se Kennedy.
Doktor neodpověděl.
192

„Poslyš, Samuele,“ ujal se opět slova lovec, „těch ptáků je čtrnáct;
můžeme dáti šestnáct ran, vystřelíme-li ze všech svých zbraní. Což
není možná je zahubit anebo rozprášit? Beru si jich několik na
starost.“
„Nepochybuji o tvé obratnosti, Dicku; považuji milerád za mrtvy
ty, kteří se octnou před tvou karabinou; než opakuji ještě jednou:
udeří-li na vrchní polokouli balonu, neuvidíš jich; rozervou obal, na
němž visíme, a jsme ve výšce tří tisíc stop!“
V tom rozehnal se jeden z nejdivočejších ptáků přímo na Viktorii
s rozevřenými pařáty a zobákem, jsa hotov kousati, hotov sápati.
„Pal! pal!“ vzkřikl doktor.
Sotva dopověděl, padal pták smrtelnou ranou stižený do prázdna
přemetaje se.
Kennedy uchopil jednu z dvouhlavňových ručnic. Joe přiložil
k líci druhou.
Leknuvše se třesku supové porozptýlili se; leč obrátili se téměř
ihned a hnali znova útokem, jsouce svrchovanou měrou rozzuřeni.
První kulí přeťal Kennedy krk nejbližšímu z nich. Joe rozstřelil
křídlo druhému.
„Už jen jedenáct,“ pravil.
Ale tu ptáci změnili taktiku a společným hnutím vznesli se nad
Viktorii. Kennedy pohlédl na Fergussona.
Doktor zbledl při vší ráznosti a chladnokrevnosti. Na okamžik
nastalo děsivé ticho. Pak ozval se ostrý zvuk, jako když se trhá
hedvábí a loďka povolila pod nohama tří cestovatelů.
„Veta po nás!“ zvolal Fergusson mrštiv okem po tlakoměru, jenž
rychle stoupal.
Po té doložil:
„Ven s přítěží, ven!“
Za několik okamžiků bylo veškero křemení to tam.
„Padáme dosud!… Vyprázdněte schránky na vodu!… Joe! slyšíšli?… Řítíme se do jezera!“
Joe poslechl. Doktor se vyklonil. Jezero zdálo se valiti k němu
jako náhlý příliv; předměty mihem vzrůstaly; loďka nebyla již ani
dvě stě stop od hladiny Čadu.
„Zásoby! zásoby!“ vzkřikl doktor.
A schránka, jež zavírala v sobě zásoby, svržena do prázdna.
193

Pád se pouvolnil, ale nešťastníci klesali stále.
„Vyhazujte! vyhazujte ještě!“ zvolal naposledy doktor.
„Není již nic,“ pravil Kennedy.
„Jest!“ odpověděl lakonicky Joe, požehnav se rychle křížem
zmizel za okrajem loďky.
„Joe! Joe!“ vykřikl doktor strnuv hrůzou.

Joe požehnav se rychle křížem zmizel za okrajem loďky.

194

Ale Joe ho již neslyšel. Viktorie zbavena tíže jala se zase stoupati,
vznesla se do vzduchu na tisíc stop, a vítr zapřev se do splasklého
obalu, hnal ji k severnímu pobřeží ostrova.
„Ztracen!“ zalkal lovec se zoufalým posunkem.
„Ztracen, aby nás zachránil!“ odpověděl Fergusson.
A tito muži tak neohrožení cítili, jak jim dvě velké slzy kanuly po
líci. Nahnuli se usilujíce rozeznati nějakou stopu po Joovi, ale byli již
daleko.
„Co počneme?“ zeptal se Kennedy.
„Sestoupíme k zemi, jak bude lze, Dicku, a pak budeme čekat.“
Urazivši asi sto kilometrů, Viktorie snesla se na pusté pobřeží na
severním konci jezerním. Kotvy utkvěly v nevysokém stromě,
a lovec je pevně připoutal.
Noc nadešla, než ani Fergusson ani Kennedy nebyli s to, aby jen
na okamžik usnuli.

195

XXXIII.
Dohady. – Rovnováha Viktorie obnovena. – Nové výpočty doktora
Fergussona. – Kennedyův lov. – Úplný výzkum jezera Čadského. –
Tangalie. – Návrat. – Lari.
Nazejtří dne 13. května ohledali cestovatelé předkem pobřeží, na
němž se zastavili. Byl to jakýs ostrov pevné země prostřed
nesmírného močálu. Vůkol tohoto kousku souše vypínalo se rákosí
vysoké jako stromy v Evropě, jež se prostíralo do nedohledna.
Vzhledem k těmto neprostupným bažinám byla poloha Viktorie
bezpečna; bylo jen třeba dávati pozor na stranu jezerní; rozlehlá
hladina vodní šířila se, zvláště na východ, a na obzoru nic se
nejevilo, ani pevnina ani ostrovy.
Dva přátelé nebyli se dosud odvážili promluviti o svém
nešťastném soudruhovi. Kennedy vyslovil první doktorovi své
domněnky.
„Možná, že Joe není ztracen,“ pravil. „Jest jonák obratný a plavec,
jakého by pohledal. Neváhal ani dost málo, když měl v Edinburku
přeplovat Frith of Forth52. Uvidíme jej zase, kdy a jak nevím; ale co je
na nás, neopomiňme ničeho, abychom mu poskytli příležitost
shledati se s námi,“
„Kéž tě Bůh vyslyší, Dicku!“ odvětil doktor rozechvěným hlasem.
„Učiníme, seč budeme, abychom zase nalezli svého přítele!
Poohlédněme se nejprve, kde jsme. Ale předkem zbavme Viktorii
vnějšího obalu, který není již k ničemu; ubude nám tím značně váhy
šesti set padesáti liber, což stojí za práci.“
Doktor a Kennedy dali se do díla; narazili na valné obtíže; bylo
jim rváti přepevnou dykytu kousek po kousku a řezati ji na úzké
proužky, aby ji vybavili z ok sítě. Trhlina způsobená zobákem
dravých ptáků byla zdéli několika stop.
Tato práce trvala při nejmenším čtyři hodiny; ale když byl
vniterní balon posléze vyproštěn, ukázalo se, že nijak neutrpěl.
Viktorie zmenšila se pak o pětinu. Tento rozdíl byl dosti zřejmý, že
se nad ním Kennedy pozastavil.
52 Široká zátoka, do níž ústí řeka Forth.

196

„Dostačí-li pak?“ otázal se doktora.
„Neboj se ničeho v té příčině, Dicku; obnovím rovnováhu, a vrátíli se nám ubohý Joe, budeme zajisté s to, abychom se s ním pustili
dál obvyklou cestou.“
„Když jsme padali, Samuele, nebyli jsme vzdáleni od jakéhos
ostrova, dobře-li se pamatuji.“
„Vzpomínám si na to skutečně; leč ostrov ten jako všecky čádské
ostrovy jest bezpochyby obydlen plemenem loupežníkův a vrahů; ti
divoši byli dojista svědky naší pohromy, a octne-li se Joe v jejich
rukou, kam se poděje, ač nezachrání-li ho pověra?“
„Je z těch, kteří se dovedou vymknout z nesnází, pravím ti, ještě
jednou; spoléhám na jeho obratnost a na jeho důvtip.“
„Doufám tak. Nyní. Dicku, vydáš se do okolí na lov, ale nechoď
příliš daleko; jest nezbytně třeba, bychom se zásobili novými
potravinami, jichž větší část jsme obětovali.“
„Dobrá, Samuele; nebudu dlouho pryč.“
Kennedy vzal si dvouhlavňovou ručnici a pustil se vysokou
travou do houštiny dosti blízké; z častých výstřelů poznal doktor
brzy, že se mu daří na honbě.
Zatím zabýval se Fergusson prohlídkou věcí v loďce zbylých
a obnovou rovnováhy druhého balonu; pozůstalo ještě asi třicet
liber pemmikanu, nějaká zásoba čaje a kávy, asi půldruha gallonu
kořalky a schránka na vodu zcela prázdná: všechno sušené maso
bylo to tam.
Doktor věděl, že ztrátou vodíku prvního balonu zmenšila se jeho
vzestupná síla as o devět set liber; za příčinou obnovy jeho
rovnováhy bylo tudíž vzíti tento rozdíl za základ. Nová Viktorie
měla šedesátsedm tisíc krychlových stop obsahu a zavírala v sobě
třicet tři tisíce čtyři sta osmdesát krychlových stop plynu; přístroj
roztahovací zdál se býti v dobrém stavu; ani sloup ani hadice
nevzaly škody.
Vzestupná síla nového balonu činila tedy asi tři tisíce liber;
s váhou přístroje, cestovatelů, zásoby vody, loďky a jejího
příslušenství, a s nákladem padesáti gallonů vody a sta liber
čerstvého masa napočetl doktor úhrnem dva tisíce osm set třicet
liber. Pročež mohl přibrati sto sedmdesát liber přítěže pro
197

nepředvídané náhody, a vzducholoď octla by se pak v rovnováze
s okolním vzduchem.
Podle toho zařídil, čeho bylo třeba, a nahradil váhu Joovu
dodatečnou přítěží. Tato rozličná opatření vyžadovala celého dne,
a když se Kennedy vrátil byl s nimi hotov. Lovec měl štěstí na
honbě; přinesl celý náklad divokých hus a kachen, vodních sluk
a kulíků. Jal se tuto zvěřinu upravovati a uditi. Každým kouskem
protáhl tenký kroužek a zavěsil jej nad oheň ze syrového dříví. Když
Kennedy, jenž tomu ostatně rozuměl, uznal úpravu za dokonalou,
bylo vše uloženo v loďce.
Druhého dne hodlal lovec zásoby doplniti.
Večer zastihl cestovatele zaměstnané pilně těmito pracemi. Jich
večeře záležela v pemmikanu, sucharech a čaji. Únava, dodavši jim
chuti na jídlo, přinesla jim i spánek. Každý za své hlídky pátral
v temnotě, domnívaje se chvílemi slyšeti Joův hlas; ale, pohříchu!
byl příliš daleko tento hlas, jejž by byli tak rádi slyšeli!
Sotva se rozbřesklo, vzbudil doktor Kennedye.
„Dlouho jsem o tom přemýšlel,“ pravil k němu, „co by bylo
radno podniknouti, abychom nalezli svého druha.“
„Nechať zamýšlíš cokoli, Samuele, srovnávám se s tebou; mluv.“
„Předkem jde o to, aby Joe měl o nás zprávu.“
„Ovšem! Aby se tak hodný ten jonák domýšlel, že jej zůstavíme
osudu!“
„On? zná nás příliš dobře! Něco podobného nikdy se mu ani na
mysl nenamane, ale je třeba, by zvěděl, kde jsme.“
„Kterak?“
„Vsedneme zase do loďky a vzneseme se do povětří.“
„Ale což odvěje-li nás vítr?“
„To se nestane. Viz, Dicku; větřík směřuje na jezero, a tato
okolnost, která by včera byla mrzuta, je dnes vhod. Naše úsily
přestanou na tom, abychom se po celý den udrželi nad touto
širokou vodní plochou. Joe nemůže nás nespatřit tam, kam budou
zajisté jeho zraky ustavičně obráceny. Možná, že se mu i podaří dáti
nám návěstí, kde se nalézá.“
„Je-li sám a na svobodě, učiní tak dojista.“

198

„A je-li uvězněn,“ pokračoval doktor, „uvidí nás, poněvadž není
u domorodců zvykem zajatce zavírati, a pochopí účel našeho
pátrání.“
„Ale dejme tomu,“ ujal se opět slova Kennedy, „neboť dlužno
míti na zřeteli všelikou možnost – že se nedopídíme nijaké zprávy,
že nezanechal po sobě ani stopy, co počneme?“
„Pokusíme se dostati zase do severní končiny jezerní, a to tak,
aby nás bylo co nejočitěji viděti; tam budeme čekati, budeme hledati
a slíditi po březích, kam Joe dojista se vynasnaží dospěti, a nehneme
se z těch míst, dokud bude naděje, že se s ním shledáme.“
„Vydejme se tedy na cestu,“ odtušil lovec.
Doktor určil zevrubně polohu toho kousku pevné země, jejž
hodlali právě opustiti; podle mapy a svého měření usoudil, že je na
severním pobřeží čadském mezi městem Lari a vsí Ingemini, do
nichž do obou byl přišel major Denham. Zatím doplnil Kennedy
zásoby čerstvého masa. Ačkoli se v okolních močálech jevily sledy
nosorožcův, ochechulí a hrochů, neudálo se mu přec uhoditi ani na
jediné z těchto obrovských zvířat.
V sedm hodin ráno vybavena kotva ze stromu s nemalými
obtížemi, kteréž ubohý Joe dovedl ku podivu překonávati. Plyn se
napial, a nová Viktorie vystoupila do výše dvou set stop. Byla zprvu
na váhách točíc se kolem sebe; ale na konec, byvši uchvácena
proudem dosti mocným, zamířila nad jezero a ujížděla v brzku
rychlostí třicíti kilometrů za hodinu.
Doktor bral se neustále ve výši, kolísající se mezi dvěma sty až
pěti sty stop. Kennedy střílel přes tu chvíli z karabiny. Nad ostrovy
přibližovali se cestovatelé až neopatrně, pátrajíce zraky v lesích,
houštinách, křovinách, všude, kde stín nebo nějaký skalní výstupek
mohl jich soudruhu poskytnouti útočiště. Sestupovali blízko
k dlouhým pirogám, jež brázdily jezero. Rybáři spatřivše balon
skákali do vody a plovali ke svému ostrovu, jevíce strach způsobem
co nejnelíčejnějším.
„Nevidíme nic,“ ozval se Kennedy po dvouhodinném hledání.
„Vyčkej, Dicku, a nepozbývejme mysli; nejsme asi vzdáleni od
místa, kde nás stihla nehoda.“
Do jedenácti hodin urazila Viktorie sto čtyřicet kilometrův; octla
se po té v novém proudě, jenž hnal ji v úhlu téměř pravém
199

k východu na sto kilometrů. Vznášela se nad ostrovem velmi
rozlehlým a velmi lidnatým, jejž doktor pravil býti asi Farramem,
kde je hlavní město Biddiomů. Nadál se, že Joe přes tu chvíli vyskočí
z té neb oné křoviny, prchaje a naň volaje. Byl-li na svobodě, snadno
by ho byli dostali do loďky; pakli byl vězněn, byli by zase použili
prostředku, jímž zachránili missionáře, a Joe byl by se brzy shledal
s přáteli; ale nic se nejevilo, nic se nehýbalo! Bylo si věru zoufati.
V půltřetí dospěla Viktorie k Tangalii, vesnici ležící na
východním břehu čadském, která byla nejzazším místem, kam stihl
Denham za své výzkumné cesty.
Doktora znepokojil tento ustavičný směr větru. Viděl, že je puzen
na východ, hnán nazpět do středu Afriky, do nekonečných pouští.
„Musíme se stůj co stůj zastavit, ba i přistát k zemi“ pravil;
„zvláště prospěch Joův káže, abychom se vrátili nad jezero; dříve se
však pokusme najíti opačný proud.“
Celou hodinu hledal v rozličných pásmech. Viktorie tíhla zas
a zase na pevninu; leč na štěstí uhodila posléze ve výši tisíce stop na
vítr velmi silný, který ji obrátil na severozápad.
Nebylo možná, aby byl Joe zajat na některém ostrově jezerním;
byl by dojista nějak dovedl projeviti svou přítomnost; zavlekli jej
třebas na pevnou zemi. Tak rozumoval doktor, když spatřil opět
severní pobřeží čadské.
Myšlenka pak, že se Joe utopil, byla nepřípustna. Fergussonovi
a Kennedyovi šlehl ovšem mozkem hrozný pomysl: jsouť
krokodilové četní v těchto končinách! Avšak ani ten ani onen neměli
odvahy, aby vyslovili tuto obavu. Leč vtírala se jim tak urputně na
mysl, že doktor pravil posléze beze všeho úvodu:
„Krokodilové vyskytují se toliko na březích ostrovů nebo jezera;
Joe bude dost obratný, aby se jich vyvaroval; ostatně jsou nevalně
nebezpečni, a Afričané koupají se bez úrazu, nebojíce se jejich
útoků.“
Kennedy neodpověděl; volil raději mlčeti než přetřásati tuto
strašlivou možnost.
Okolo páté hodiny večerní hlásil doktor město Lari. Obyvatelé
pracovali, sklízejíce bavlnu před chatami z rakosí upletenými
v čistých ohradách, jichž si pečlivě hleděli. Tento souhrn asi padesáti
chyší zaujímal slabou zakleslinu půdy v úvale rozloženém mezi
200

nízkými horami. Prudký vítr unášel balon rychleji, než bylo
doktorovi vhod; ale přeskočil po druhé a zanesl jej právě tam,
odkud dyl vyjel: na ostrůvek pevné země, kde strávil minulou noc.
Kotva nezachytila se ve větvoví stromu, nýbrž uvázla v chumáčích
rákosí, smíšených s hustým bahnem močálovým a nadmíru
houževnatých. Doktora stálo velikou práci, aby udržel balon; ale
s nastalou nocí ulehl konečně vítr, a dva přátelé bděli pospolu div si
nezoufajíce.

201

XXXIV.
Vichr. – Nucený odjezd. – Ztráta kotvy. – Smutné úvahy. – Rozhodnutí. –
Smršť. – Zasypaná karavana. – Protivný a příznivý vítr. – Návrat na
jih. – Kennedy na svém stanovisku.
Ve tři hodiny ráno rozzuřil se vítr a dul tak prudce, že Viktorie
nemohla bez nebezpečí zůstati při zemi; třtinoví naráželo a třelo se
o obal, že byla obava, aby ho neroztrhalo.
„Musíme odjeti, Dicku,“ pravil doktor; „v tomto postavení nelze
setrvati.“
„Což Joe, Samuele?“
„Neopustím ho! nikterak! a byť mne vichr zavál na sto nebo dvě
stě mil na sever, vrátím se přece! Zde však jest ohrožena bezpečnost
nás všech.“
„Odjeti bez něho!“ zvolal Skot s názvukem mocného bolu.
„Což myslíš,“ mluvil dále Fergusson, „že mi srdce rovněž
nekrvácí jako tobě? Což se nepodrobuji nezbytné potřebě?“
„Jsem ti k službám,“ odtušil lovec. „Odjeďme.“
Ale s odjezdem byly velké potíže. Kotva hluboko zarytá
odolávala všem úsilám, a balon táhna opačným směrem sesiloval
ještě její pevnost. Kennedy nebyl s to, aby ji vyrval; mimo to
nabývala jeho práce za nynějších okolností rázu velice povážlivého,
neboť hrozila možnost, že Viktorie odletí dříve, než se zase dostane
do loďky.
Doktor pak, nechtě se vydati v takové nebezpečí, kázal Skotovi
vrátiti se na své místo v loďce a odhodlal se přetíti kotviční vazák.
Viktorie vyhoupla se skokem do výše tří set stop a dala se přímo
cestou na sever.
Fergusson nemohl než poddati se tomuto vichru; založil si paže
a zabral se v trudné úvahy.
Setrvav nějakou chvíli v úplném mlčení, obrátil se ke Kennedyovi
neméně zamlklému.
„Možná, že jsme pokoušeli Boha,“ pravil. „Nepříslušelo lidem
podnikati takovou cestu.“
Bolestný vzdech vydral se mu z prsou.
202

„Je tomu sotva několik dní,“ odpověděl lovec, „co jsme si
blahopřáli, že jsme vyvázli z tolikerých nebezpečenství! Tiskli jsme
si ruce všichni tři!“
„Ubohý Joe! hodná a výtečná povaha! chrabrá a upřímná duše!
Byv na okamžik zaslepen bohatstvím, obětoval ochotně své
poklady! Nyní je daleko od nás! a vítr nás unáší s neobyčejnou
rychlostí!“
„Poslyš, Samuele, zda nemůže učinit, ač došel-li ochrany mezi
pojezerními kmeny, jako cestovatelé, kteří k nim zavítali před námi,
jako Denham, jako Barth? Ti spatřili opět vlast.“
„Ach, bláhový Dicku, vždyť Joe nezná ani slova tuzemského! Je
sám a beze všech pomůcek! Cestovatelé, o nichž jsi se zmínil, byli
ozbrojeni a přichystáni na ty výpravy a brali se pochodem s četnou
družinou, posílajíce náčelníkům hojné dary. A přece se nedovedli
uvarovat útrap a svízelů nejhoršího druhu! Kam se tedy poděje náš
nešťastný druh? Hrozno na to pomyslit, a to je z největších
zármutků, jež mi bylo souzeno pocítiti!“
„Ale vrátíme se, Samuele.“
„Vrátíme se, Dicku, bychom i musili opustit Viktorii, kdyby
nastala potřeba doraziti pěšky k jezeru čadskému a zapřísti styk se
sultánem bornuským! Arabům nezůstala zajisté špatná vzpomínka
na první Evropany.“
„Půjdu s tebou, Samuele,“ odpověděl lovec vážně; „spoléhej na
mne! Raději se vzdáme úmyslu, že dokončíme tuto cestu! Joe nasadil
za nás život, my se obětujeme za něj!“
Toto předsevzetí vzrušilo jakous odvahu v srdcích těchto dvou
mužů. Cítili se silni touž myšlenkou. Fergusson vynasnažil se, jak
mohl, aby se dostal do protivného proudu, jenž by ho zanesl
k Čadu; leč v tu chvíli bylo to nemožno, ba ni na sestup nebylo
pomyslu na holé půdě a za vichřice tak prudké.
Viktorie projela takto zemí Tibbuů; přeletěla Belad el Džerid,
trnitou poušť, která je hranicí sudanskou, a octla se nad písčitou
pouští, prostoupenou dlouhými drahami karavan; poslední pásmo
rostlinstva splynulo brzy s oblohou na poledním obzoru nedaleko
hlavní oasy této končiny africké, jejíž padesát studní je stísněno
krásnými stromy, leč nebylo lze se zastaviti. Arabský tábor, stany
z pruhované látky, několik velbloudů, natahujících své zmijí hlavy
203

na písku, oživovali tuto samotu; než Viktorie mihla se přes ně jako
bludná hvězda a urazila takto za tři hodiny vzdálenost jednoho sta
kilometrův, aniž byl Fergusson s to, aby ovládl její plůji.
„Nemůžeme se zastavit!“ pravil „nemůžeme sestoupit! ani
stromu! ani vysedliny na zemi! Což přeplujeme Saharu? Nebesa jsou
rozhodně proti nám!“
Co takto mluvil se zoufalým vztekem, uzřel na severu písek
pouště, an se zdvíhá v prachovém oblaku a víří účinkem drotivných
proudů.
Prostřed víru mizela pod návalem písku celá karavana, byvši
roztržena, rozmetena, poražena; velbloudi tu a tam se válející
vyráželi temné, žalostné stony; křik a ryk vyzníval z té dusivé mlhy.
Chvílemi vykmitl z pusté směsi pestrý šat nápadnými barvami
a nad vším tím výjevem zmaru řádila hučící bouře.
Netrvalo dlouho, a nakupily se velké spousty písku, a kde před
tím prostírala se jediná rovina, tam vyvstal kopec dosud se hýbající,
obrovská mohyla zasuté karavany.
Doktor a Kennedy pozorovali s bledostí ve tvářích toto strašlivé
divadlo; neměli již nižádné moci nad balonem, jenž se točil
v protivných proudech, nepodléhaje už ani dost málo různému
napětí plynu. Byv uchvácen těmito větrnými víry, kroužil se
závratnou rychlostí, kdežto loďka mocně se kolotala; nástroje
zavěšené pod stanem vrážely do sebe, div se nerozbily, roury hadice
ohýbaly se, div nepraskly, schrány na vodu hřmotně se posunovaly;
cestovatelé neslyšeli druh druha, jakkoliv byli jenom na dvě stopy
od sebe, a držíce se křečovitým hmatem provazův, usilovali odolati
zuřivému vichru.
Kennedy díval se mlčky s rozcuchanými vlasy; doktor domohl se
v nebezpečí srdnatosti, a v jeho tváři nejevilo se ničím mocné
vniterní vzrušení, ani když Viktorie naposledy se otočivši, stanula
pojednou v nenadálé tísni; severní vítr nabyl vrchu a hnal ji
opačným směrem a s rovnou rychlostí tam, odkud byla ráno přišla.
„Kam tíhneme?“ zvolal Kennedy.
„Děj se vůle Prozřetelnosti, milý Dicku; hřešil jsem, pochybovav
o ní; ví lépe než my, co se má státi, i vracíme se teď na místa, která
jsme nedoufali, že opět uzříme.“
204

Půda tak plochá, tak rovná za dřívějšího letu byla pak zvlněna
jako moře po bouři; řada kopců sotva ustálených prostupovala
poušť; vítr dul prudce, a Viktorie letěla prostorem.
Směr, jímž se cestovatelé brali, odchyloval se poněkud od směru,
kterým byli puzeni ráno; pročež na místě, aby se octli zase na
březích čadských, viděli v devět hodin ještě poušť, ana se vztahuje
před nimi.
Kennedy zmínil se o tom.
„Na tom nesejde,“ odvětil doktor; „běží předkem o to, abychom
se dostali na jih; uhodíme na bomuská města Vuddii a Kuku,
i zastavím se tam, neváhaje.“
„Jsi-li ty spokojen, jsem já též“ řekl lovec; „ale dejž Bůh, ať nejsme
nuceni jíti pouští, jako ti nešťastní Arabové! Co jsme viděli, je
strašné.“
„A přihází se to často, Dicku. Pochody pouští jsou jinak
nebezpečny než plavby okeanem; poušť má veškera nebezpečenstva
moře, i zátopu, a kromě toho nesnesitelné svízele a újmy.“
„Zdá se mi,“ podotekl Kennedy, „že se vítr tiší; písečný prach
není již tak hustý, pískové vlny uléhají, obzor se vyjasňuje.“
„Tím lépe; dívejme se pozorně dalekohledem, a nechať ani
místečka neujde našim zrakům.“
„To si beru já na starost, Samuele, a buď ubezpečen, že ti dám
návěští, jakmile se první strom ukáže.“
A Kennedy usedl v přídě loďky s dalekohledem v ruce.

205

XXXV.
Příhody Joovy. – Ostrov Biddiomů. – Joe považován za boha. – Pohlcený
ostrov. – Jezerní břehy. – Hadí strom. – Cesta pěšky. – Strasti.– Moskyti
a mravenci. – Hlad. – Přelet Viktorie. – Zmizení Viktorie. – Zoufalství. –
Močál. – Poslední výkřik.
Kam se poděl Joe, co ho pán nadarmo hledal?
Když skočil do jezera, bylo jeho prvním hnutím na hladině
povznésti oči do výše; uzřel Viktorii už velmi vysoko nad jezerem,
jak rychle stoupá, menší se víc a více, a mizí na severu, byvši
v brzku uchvácena bystrým proudem. Jeho pán, jeho přátelé byli
zachráněni.
„Štěstí,“ pravil si, „že mi připadlo vrhnout se do Čadu; ta
myšlenka byla by se věru namanula panu Kennedyovi, i nebyl by
dojista váhal učinit jako já, neboť je zcela přirozeno, že se jeden
člověk obětuje, aby zachránil dva jiné. To je matematika.“
Upokojiv se v té věci, jal se pomýšleti sám na sebe; byl prostřed
nesmírného jezera mezi národy neznámými a mimo vší pochybu
divokými. Tím více měl proč, aby vybředl z nesnází, spoléhaje toliko
na sebe; jinak se nestrachoval.
Před útokem dravých ptáků, kteří se po jeho zdání zachovali jako
praví supové, byl si povšiml na obzoru ostrova; pročež ustanovil se
na tom, že k němu zamíří, i jal se vynakládati všecky své vědomosti
a schopnosti v plování, zhostiv se šatů, které mu nejvíce vadily;
nedbal hrubě procházky osmi nebo desíti kilometrů vodou, a proto,
pokud byl v širém jezeře, nemyslil na nic a ploval úsilně a přímo.
Za půldruhé hodiny zmenšila se silně vzdálenost, od ostrova jej
dělící.
Ale čím více se blížil k zemi, tím neodbytněji se mu vtírala
myšlenka zprvu povrchní, pak urputná. Věděl, že při jezerních
březích prohánějí se krokodilové, a znal žravost těchto zvířat.
Jakkoli měl utkvělý zvyk uznávati všecko na světě přirozeným,
hodný jonák cítil přece, že se ho vzmáhá nepřekonatelné pohnutí;
obával se, aby bílé maso nebylo zvláště krokodilům po chutí,
i ploval dále s největší opatrností, bystře se rozhlížeje. Když už měl
206

jen asi sto sáhů ke břehu, zastíněnému zeleným stromovím, ovanul
jej vzduch, prosycený pronikavým zápachem pižmovým.
„Hoj!“ pravil si v duchu, „toho jsem se právě bál! Krokodil není
daleko!“
I pohroužil se rychle, ale nedosti rychle, aby nezavadil
o obrovské tělo, jehož šupinatá kůže odřela jej mimochodem;
považuje se za ztracena, jal se plovati se zoufalou rychlostí; vynořil
se na vodní hladinu, nabral dechu a potopil se znova. Zakusil čtvrt
hodiny nevýslovné úzkosti, již potlačiti nedovedla všecka jeho
filosofie, a domníval se slyšeti za sebou cvakot náramné čelisti po
něm chňapající. Uháněl pak pod vodou, co nejtišeji mohl; v tom byl
uchopen za paži, po té kolem těla.
Ubohý Joe! poslední myšlenku věnoval svému pánovi a potom
dal se v zápas, cítě, že jest vlečen nikoli na dno jezera, jak činívají
krokodilové, aby pozřeli kořist, alebrž na hladinu. Sotva popadl
dechu a otevřel oči, znamenal, že jest mezi dvěma negry černými
jako dřevo ebenové; tito Afričané drželi jej pevně a vyráželi ze sebe
divné výkřiky.
„Aj!“ zvolal Joe mimovolně, „černoši místo krokodilů! Na mou
věru, to je mi přece milejší. Ale kterak se ti chlapíci odvažují koupat
v těchto místech?“
Joe nevěděl, že čadští ostrované jako mnoho jiných černochů
potápějí se bez úrazu ve vodách krokodily ohrožovaných, nedbajíce
jich přítomnosti; zvláště pak obojživelníci jezera čadského těší se
pověsti dosti zasloužené neškodných ještěrů.
Ale zda nevyvázl Joe z nebezpečí, aby zabředl v druhé? O tom
rozhodnou události, a poněvadž neviděl jiného zbytí, nechal se
vyvésti až na břeh, nedávaje na sobě znáti strach.
„Ti lidé,“ pravil si, „viděli patrně Viktorii, jak se nesla nad jezerní
vodou jako povětrná obluda; byli vzdálenými svědky mého pádu
a proto budou zajisté šetřiti ohledů k člověku s nebe spadlému! Ať
mají vůli!“
Až sem dospěl Joe v úvahách, když vystoupil na břeh mezi
hulákající dav obojího pohlaví a všelikého věku, ale ne všelikých
barev. Octl se u kmene Biddiomů krásně černého. Ba nebylo mu ani
rdíti se pro lehký svůj oděv; bylť oblečen po „domácku“ po
nejnovější tuzemské modě.
207

Prve však, nežli měl kdy pochopiti své postavení, nemohl si
nevšimnouti, že je předmětem zbožné úcty. To jej upokojilo, ačkoli
mu příhoda v Kaze vstoupila na mysl.
„Tuším, že se stávám zase bohem – synem nějakého měsíce! Nu,
řemeslo jako řemeslo, když člověk nemá na vybranou. Na čem sejde,
to je čas. Poletí-li Viktorie zase tudy, použiju svého nového
postavení a dopřeju svým klanitelům podívané na zázračný
vzestup.“
Co Joe takto rozjímal, sevřel se dav okolo něho; padali na zemi,
hulákali, ohmatávali jej, vedli si důvěrněji a důvěrněji; než měli
aspoň tu dobrou myšlenku, že jej vyčastovali znamenitou krmí
o ssedlém mléce a rýži s medem; hodný jonák, uváživ vše zrale,
pustil se do jídla a pochutnal si tak, jak snad nikdy za svého života,
podav svému lidu velkolepý pojem o tom, co bohové snědí ve
slavných případech.
Když nadešel večer, pojali ho čarodějové ostrova uctivě za ruce
a dovedli jej do jakési chyše obložené a ověšené talismany; než do ní
Joe vstoupil, mrštil okem dosti nepokojným po kupách kostí kolem
této svatyně složených; ostatně měl kdy přemýšleti o svém
postavení, když jej zavřeli do chatrče.
Prodlením večera a částečně i noci slyšel slavnostní písně, víření
jakéhosi bubnu a chřestění železa, velice lahodné africkému sluchu;
hudbu tu doprovázeli nekonečnými tanci sbory hlučících zpěváků,
kteří kroutíce a pitvoříce se hopkovali kolem posvátné chaty.
Joe viděl tento ohlušující výjev skulinami ve stěnách chyše z bláta
a rákosu slepených; možná, že by jej byly tyto podivné obřady za
všelikých jiných okolností nemálo obveselily; leč vzmohla se ho brzy
myšlenka velice příjemná. Hleděl-li na věci z nejlepší stránky,
nemohl přece neuznati, že mu osud vyvedl hloupý, ba smutný
kousek tím, že jej zavedl do tohoto divokého kraje mezi podobný
lid. Málo cestovatelův uzřelo zase vlast z těch, kteří se odvážili až do
těchto končin. Mohl-li kromě toho spoléhati na bohoctu, jejímž
předmětem se stal? Měl věru proč věřiti v marnost lidské slávy!
Tázal se sama sebe, nedostupuje-li bohocta v této zemi takové míry,
že ten, jemuž se jí dostává, octne se na konec v žaludku svých
vyznavačů? Přes tuto neutěšenou čáku nabyla po několikahodinném
uvažování únava vrchu nad černými myšlenkami a Joe pohroužil se
208

ve spánek dosti tvrdý, jenž by byl potrval bezpochyby až do úsvitu,
kdyby nebyla nenadálá vlhkost probudila spáče.

Uzřel Viktorii už velmi vysoko.

Vlhkost osvědčila se býti za nedlouho vodou, a tato voda
stoupala tak rychle, že Joovi sahala až po pás.
„Co to?“ pravil, „zátopa? vodní smršť? nová muka těch
černochů? Na mou věru, nevyčkám, až mi vystoupí až po krk.“
To praviv prorazil zeď nárazem ramene a octl se, kde?? V širém
jezeře! Ostrova již nebylo! Zatopen přes noc! Místo něho
nepřehledná hladina Čadu!
209

„Smutná země pro statkáře!“ řekl si v duchu Joe a jal se úsilně
dodávati platnosti svým plovacím schopnostem.
Hodného jonáka osvobodil jeden z úkazů dosti častých na jezeře
Čadském; zmizelť takto nejeden ostrov, jenž byl na pohled pevný
jako skála, a pobřežním kmenům bylo zhusta sbírati nešťastníky
vyvázlé z těchto strašlivých pohrom.
Joe nevěděl o této zvláštnosti; leč neopominul využiti jí.
Znamenal bludnou loďku a přirazil k ní rychle. Byl to jakýsi kmen
stromový zhruba vyhloubený.
Bylo v něm na štěstí dvé vesel, a Joe používaje proudu dosti
bystrého nechal se jím unášeti.
„Poohlédněme se,“ pravil. „Polární hvězda, která koná poctivě
své řemeslo, ukazujíc celému světu cestu na sever, jistě mi přispěje
pomocí.“
Poznal spokojeně, že jej proud žene k půlnočnímu pobřeží
čadskému, a nevzepřel se mu. Ke druhé hodině jitřní vystoupil na
mys porostlý trnitým rákosím, které se osvědčilo velice dotěrným,
i filosofovi; leč vypínal se tam strom jako naschvál proto, aby mu
poskytl lůžko ve svém větvoví. Joe naň vylezl pro větší bezpečnost
a čekal tam nevalně spě prvních paprsků slunečních.
Jitro nastalo s rychlostí rovníkovým končinám vlastní, a Joe
mrštil okem po stromě, jenž mu popřál na noc útulku: zalekl se
podívané dosti nenadálé. Větve stromu toho byly do slova pokryty
hady a chameleony; listí mizelo pod jich kotouči; podobalo se
takořka, jakoby to byl strom nového druhu, nesoucí místo ovoce
plazy; s prvním výsvitem slunce jala se všecka ta neřest lézti
a kroutiti. Joa obešel mocný pocit hrůzy s ošklivostí smíšené,
i seskočil na zemi za sykotu vší té havěti.
„To je věc, které by nikdo neuvěřil,“ prohodil sám k sobě.
Nevěděl, že poslední listy doktora Vogela oznamovaly tuto
zvláštnost čadských břehů, kde jsou plazové četnější než kdekoliv
jinde na světě. Po tom, co byl viděl, umínil si Joe, že bude pro
budoucnost obezřelejší, a řídě se sluncem dal se na pochod směrem
k severovýchodu. Vyhýbal se co nejbedlivěji boudám, chaloupkám,
chyším, doupatům, slovem všemu, co mohlo poskytnouti přístřeší
lidskému plemeni.
210

Kolikrát povznesly se jeho zraky do výše! Doufal, že spatří
Viktorii, a jakkoli nadarmo po ní pátral za tohoto celodenního
pochodu, nepozbyl přec ani dost málo důvěry ve svého pána; bylo
mu třeba nemalé ráznosti povahy, aby se vpravil tak filosoficky ve
své postavení. K únavě přidružil se hlad, neboť člověk neokřeje,
živí-li se kořínky, dření keřů, jako jest „mélé“, nebo plody palmy
dumu, a přece po svém odhadu ušel asi padesát kilometrů. Jeho tělo
neslo na dvaceteru míst stopy tisícerých trnů, jimiž jsou jezerní
třtiny, akacie a mimosy hustě ozbrojeny, a rozedřené nohy působily
mu na pochodě kruté bolesti. Než odolával přec útrapám, a když
nastal večer, ustanovil se na tom, že stráví noc na březích Čadu. Tu
bylo mu snášeti hrozné štípání myriad hmyzů: mouchy, moskyti,
mravenci zdéli půl palce pokrývali tam do slova půdu. Než
uplynuly dvě hodiny, nezůstalo na Joovi ani cáru ze skrovného šatu,
jejž měl na sobě; hmyzové sežrali všecko! Byla to strašlivá noc, jež
umdlenému pocestnému nedopřála ni hodiny spaní; zatím řádili
divocí kanci, buvolové a ažubové, druh ochechulí dosti nebezpečný,
v křovinách a pod vodou jezerní; koncert pak dravců neustal
rozléhati se nocí. Joe neodvážil se hnouti. Jeho odhodlanost
a trpělivost stěží byly s to, aby snesly takové postavení.
Posléze se rozednilo, a Joe vyskočil zprudka, a kdo si dovede
představit, jaký hnus ho jal, když viděl, jaký nečistý živočich sdílel
se s ním o lůžko? Ropucha! ale ropucha pět palců široká, zvíře
obludné, odporné, které naň zíralo velkýma kulatýma očima. Joe
cítil, že se mu útroby zdvíhají, a sotva se v této ošklivosti domohl
trochu síly, rozběhl se dlouhými skoky a ponořil se do jezerní vody.
Tato koupel ztišila se poněkud návaly, jež ho soužily, a když byl
rozžvýkal několik lupenů, vydal se znova na cestu s tvrdošíjností,
umíněností, jež jemu samému nešla na rozum; nebyl si již jasně
vědom toho, co činí, a přece v sobě cítil mohutnost vítězícího nad
zoufalstvím.
Avšak trýznil jej strašlivý hlad; žaludek se ozýval nejsa tak
trpěliv jak on; byl nucen stáhnouti si silně tělo v pasu lianou; na
štěstí mohl žízeň uhasiti při každém kroku, a připomínaje si strastí
zažitých na poušti, pokládal se poměrně šťastným, že mu není
snášeti muky této nezbytné potřeby tělesné.
211

„Kde jest asi Viktorie?…“ tázal se v duchu. „Vítr věje od severu!
Vrátí se zajisté nad jezero! Pan Samuel učinil bezpochyby jiné
opatření, aby obnovil rovnováhu; ale včerejšek stačil asi na ty práce;
není tedy nemožno, že dnes… Ale jednejme, jako bych se s ním
nikdy již neměl shledat. Ostatně podaří-li se mi dospět do některého
z velkých měst u jezera; octnu se rovněž v takovém postavení jako
cestovatelé, o nichž se pán zmínil. Proč bych nemohl vybřednout
z nesnází jak oni? Vždyť se někteří dostali zase domů, u všech
všudy!… Vzhůru! jen zmužile!“
Takto sám s sebou hovoře a stále si vykračuje, uhodil neohrožený
Joe v širém lese na hlouček divochů. Stanul v čas, že ho nezočili.
Černoši napouštěli své střely šťavou, což jest zvláštním
zaměstnáním národů v těchto končinách, které se vykonává
s jakousi slavnostní obřadností.
Co Joe, nehýbaje se a taje v sobě dech, skrýval se v houštině,
povznesl maně oči a širokou mezerou v listí spatřil Viktorii, samu
Viktorii, směřující k jezeru sotva sto stop nad ním. Bylo nemožno
ukázati se!
Vstoupily mu slzy do očí, nikoli slzy zoufalství, nýbrž vděčnosti:
jeho pán po něm pátral! jeho pán ho neopustil! Bylo mu vyčkati, až
černoši odejdou; mohl pak vylézti z úkrytu a rozběhnouti se ke
břehům Čadu.
Ale Viktorie mizela již v dáli na obloze. Joe umínil si čekati, poletí
dojista nazpět! Přiletěla skutečně, ale východněji. Joe pádil,
posunkoval, křičel… Nadarmo! Prudký vítr unášel balon
s neodolatelnou rychlostí!
Po prvé potuchla nešťastníkovi v srdci ráznost a naděje; pokládal
se za ztracena; domníval se, že pán odejel a již se nevrátí;
neosměloval se již mysliti, nechtěl již rozvažovati.
S krvácejícíma nohama a pohmožděným tělem kráčel jako šílenec
po celý ten den a část noci. Vlekl se tu po kolenou, tu po rukou;
viděl, jak nadchází chvíle, kdy mu dojde síla a bude mu zemříti.
Takto se bera ku předu, octl se posléz u močálu nebo vlastně před
něčím, o čem se v brzku přesvědčil, že je to močál, neboť noc byla
nastala před několika hodinami; padl z nenadání do tuhého bláta;
přese všecky námahy, přes zoufalý odpor cítil, jak ponenáhlu
zapadá do bahnité půdy; za několik minut byla mu již až po pás.
212

„To je smrt!“ pravil si, „a jaká smrt…“
Vzpíral se zuřivě; leč úsilí jeho vycházely jen na tolik, že se tím
rychleji zahrabával do tohoto hrobu, jejž si nešťastník sám
prohluboval. Ani kouska dříví, aby jej zadrželo, ani rákosu, aby jej
zachytil… Poznal, že jest po něm veta!… Oči se mu zavřely.
„Pane! pane! pomoc!“ vykřikl.
A tento hlas zoufalý, osamělý, poloudušený zanikl v nočních
mrákotách.

213

XXXVI.
Shluk na obzoru. – Četa Arabů. – Pronásledování. – To jest on! – Pád
s koně. – Zardoušený Arab. – Kennedyova kulka. – Únos letmo. – Joe
zachráněn.
Co Kennedy zaujal pozorovací stanovisko v přídě loďky, od té
chvíle neustával pátrati velmi bedlivě po obzoru.
Za nějakou chvíli obrátil se k doktorovi řka:
„Nemýlím-li se, pohybuje se onde dole tlupa buď lidí nebo
zvířat; posud jich nelze rozeznat. Jisto však jest, že se zprudka
zmítají, poněvadž rozviřují prachový oblak.“
„Není-li pak to protivný vítr,“ odtušil Samuel, „smršť, která nás
uchvátí a odvěje na sever?“
Vstal, pátraje po obzoru.
„Nemyslím, Samuele,“ namítl Kennedy; „je to stádo sajek anebo
divokých buvolů.“
„Možná, Dicku, ale ten shluk jest od nás vzdálen aspoň dvanáct
neb patnáct kilometrův, a co na mně jest, nejsem ani dalekohledem
s to, abych v něm něco rozeznal.“
„Buď jak buď, nepustím ho s očí; vězí v něm cosi neobyčejného,
co vzbuzuje zvědavost; chvílemi zdá se takořka, jako by to jízda
konala cvičení. Aj! nemýlím se! jsou to skutečně jezdci! pohleď!“
Doktor podíval se pozorně na ukázanou skupinu.
„Tuším, že máš pravdu,“ řekl, „je to četa Arabů nebo Tibbuů;
ujíždějí týmž směrem jako my; leč my letíme rychleji a snadno jich
dostihneme. Za půl hodiny octneme se tak blízko, že uvidíme
a dovedeme posoudit, co třeba učiniti.“
Kennedy vzal zase dalekohled a díval se pozorně. Hlouček
jezdců jevil se čím dále tím zřetelněji; někteří jednotlivci vybočovali
z něho.
„Je to patrně cvičení nebo honba,“ prohodil Kennedy. „Řekl bych,
že ti lidé něco pronásledují. Věru bych rád věděl, co to jest.“
„Strpení Dicku. Dohoníme jich co nevidět, ba předstihneme je,
pojedou-li dále touto cestou; letíme s rychlostí třiceti kilometrů za
hodinu, a není koní, kteří by byli s takový úprk.“
Kennedy jal se dále pozorovati a pravil za několik minut:
214

„Jsou to Arabové pádící největším tryskem. Rozeznávám je zcela
zřetelně. Je jich na padesát. Vidím, jak se jim burnusy větrem
nadouvají. Je to jezdecké cvičení; jich náčelník jede před nimi na sto
krokův, a oni se ženou za ním.“
„Ať jsou kdokoli, Dicku, nemáme se jich obávati; a bude-li
potřebí, vystoupím.“
„Počkej! počkej ještě, Samuele!“
„Divná věc,“ dodal Dick, dívav se zase chvíli dalekohledem;
„děje se něco, čeho si nedovedu vysvětlit; z úsilí a z nepravidelné
řady těch Arabů podobá se, že spíše pronásledují, než následují.“
„Víš-li to jistě, Dicku?“
„Určitě. Neklamu se! Je to honba, leč honba na člověka! Ten,
který jede napřed, není náčelník, nýbrž uprchlík.“
„Uprchlík?“ opáčil Samuel s pohnutím.
„Ano!“
„Nepouštějme ho s očí a čekejme.“
Viktorie uhnala nadskok pěti nebo šesti kilometrů těmto
jezdcům, kteří pádili s podivuhodnou rychlostí.
„Samuele! Samuele!“ zvolal Kennedy chvějícím se hlasem.
„Co jest, Dicku?“
„Což jest to přelud? je-li to možné?“
„Co míníš?“
„Sečkej!“
A lovec utřev chvatně skla dalekohledu a jal se dívati poznovu.
„Nuže?“ otázal se doktor.
„Je to on, Samuele!“
„On?“ vzkřikl Fergusson.
Slůvko „on“ pravilo vše! Nebylo třeba ho jmenovati!
„Je to on na koni! sotva na sto krokův od svých nepřátel! Prchá!“
„Je to vskutku Joe!“ přisvědčil doktor, zblednuv.
„Nemůže nás vidět takto prchaje!“
„Uvidí nás,“ odpověděl Fergusson, zmírniv plamen dmuchavky.
„Ale jak?“
„Za pět minut sneseme se k zemi na padesát stop; za patnáct
minut octneme se nad ním.“
„Dlužno mu dát návěští výstřelem!“
„Ne! Nemůže se vrátit, má zamezenou cestu.“
215

„Co tedy počít?“
„Čekat.“
„Čekat! A což ti Arabové?“
„Dohoníme jich! Předstihneme je! Nejsme od nich ani na tři
kilometry; jen vytrvá-li Joův kůň.“
„Velký Bože!“ zvolal Kennedy.
„Co jest?“
Kennedy vyrazil ze sebe zoufalý výkřik, vida Joa, an se řítí na
zemi. Padlť pod ním kůň patrně unavený, vysílený.
„Spatřil nás,“ zvolal doktor; „když vstával, dal nám znamení!“
„Avšak Arabové ho dostihnou! nač čeká? Ach srdnatý chlapík!
Hurá!“ zajásal lovec, nedoveda utajiti radost.
Joe vzchopil se hned po pádě a v tom, když ho dojížděl jeden
z nejrychlejších jezdcův, uhnul se mu odskokem, vymrštil se jako
pardal, vyskočil koni na kříž, uchvátil Araba za hrdlo svalnatýma
rukama, železnými prsty, zardousil jej, a shodiv jej na písek, uháněl
dále s úžasnou rychlostí.
Vzduchem rozlehl se ohromný křik Arabů, než jsouce cele zaujati
pronásledováním, nevšimli si Viktorie na pět set kroků za sebou
a sotva na třicet stop nad zemí; oni pak nebyli od uprchlíka vzdáleni
ani na dvacet koňských délek.
Jeden z nich blížil se očitě k Joovi, a když už naň napřahoval
kopí, vpálil Kennedy do něho jistým okem a pevnou rukou kuli,
která ho smetla na zemi. Joe se po třesknutí ani neotočil, část
zástupu se zastavila v úprku a padla na tvář do písku zočivši
Viktorii; druhá stíhala Joa dále.
„Co dělá Joe, že se nezastavuje?“ zvolal Kennedy.
„Má něco lepšího za lubem, Dicku; pochopil jsem! Ujíždí směrem
vzducholodi. Spolehá na náš důvtip! Ach hodný hoch! Uneseme ho
těm Arabům před nosem! Máme už k němu jen dvě stě kroků.“
„Co mám dělat?“ otázal se Kennedy.
„Neber ručnice.“
„Tak,“ odvětil lovec odkládaje zbraň.
„Uneseš-li pak v náručí 150 liber přítěže.“
„Ještě více.“
„Ne, to dostačí.“
A doktor naložil Kennedyovi do náručí pytlíky s pískem.
216

„Zůstaň na zádi loďky a buď hotov shodit tu přítěž jedním
rázem. Ale zapřísahám tě, abys tak neučinil, dokud nerozkážu.“
„Neměj starostí!“
„Sice bychom se Joa minuli, a bylo by po něm veta!“
„Spolehej na mne!“
Viktorie vznášela se již téměř nad tlupou jezdců, kteří se hnali se
spuštěnou uzdou v zápětí za Joem. Doktor stál na přídě loďky
a držel rozvinutý žebřík, jsa hotov spustiti jej v příhodnou chvíli. Joe
udržoval se ve vzdálenosti asi padesáti stop před stihateli. Viktorie
je předstihla.
„Pozor!“ pravil doktor ke Kennedyovi.
„Jsem připraven.“
„Joe! pozor!…“ vzkřikl doktor silným hlasem vyhodiv řebřík,
jehož první příčele rozvířily prach na zemi.
Po výkřiku doktorově obrátil se Joe, koně nezastaviv; řebřík octl
se u něho, a v tom, když jej uchopil, zavelel doktor Kennedyovi:
„Hoď!“
„Už.“
A Viktorie zbavena váhy, převyšující váhu Joovu, vznesla se do
výše padesáti stop.
Joe upínal se pevně na řebřík, zatím kdy se široce klátil sem
a tam; pak obmyslil Araby na rozloučenou nevylíčítelným
posunkem, a leza hbitě jako cirkový šašek dostal se ke svým
soudruhům, kteří jej pojali do náručí. Arabové vykřikli údivem
a vztekem. Uprchlík byl jim letmo vychvácen, a Viktorie vzdalovala
se rychle.
„Pane! pane Dicku!“ zvolal Joe.
I omdlel podlehnuv dojmutí a únavě, kdežto Kennedy volal
radostí téměř blouznivou:
„Zachráněn! zachráněn!“
„Opravdu!“
řekl
doktor
nabyv
obvyklé
klidnosti
a rovnodušnosti.
Joe byl skoro nah; jeho paže do krve rozedřené, tělo všecko
pohmožděné svědčily o jeho utrpení. Doktor obvázal mu rány
a uložil jej pod stan.
Joe probral se brzy ze mdlob a žádal o sklenku kořalky, již doktor
uznal za dobré neodepříti mu, poněvadž s Joem bylo jinak zacházeti
217

než s jinými lidmi. Napiv se stiskl ruku svým druhům a řekl, že jest
hotov vyprávěti své příhody.
Leč nedali mu mluviti, a hodný jonák pohroužil se ve tvrdý
spánek, jehož velice mu bylo potřebí, jak se zdálo.
Viktorie odbočila po té šikmým směrem na západ. Jsouc hnána
větrem nadmíru silným, octla se zase na hranici trnité pouště nad
palmami vichřicí schýlenými nebo vyrvanými, a urazivši po
záchraně Joově přes tři sta kilometrů, překročila k večeru devátý
stupeň délky.

218

XXXVII.
Cesta na západ. – Joovo procitnutí. – Jeho svéhlavost. – Konec Joovy
historie. – Tagelel. – Obavy
Kennedyovy. – Cesta
na
sever. – Noc
u Agadesa.
Vítr během noci pozbyl prudkosti, jakou vál za dne, a Viktorie
spočinula pokojně v koruně velké sykomory; doktor a Kennedy
střídavě bděli, a Joe, maje kdy a kde, spal pevně a nepřetržitě celých
čtyřiadvacet hodin.
„Toho léku je mu třeba,“ pravil Fergusson; „přirozenost postará
se o jeho uzdravení.“
Na úsvitě strhl se vítr dosti prudký, ale vrtkavý; přeskakoval
náhle na sever a na jih, posléze však nesl Viktorii k západu.
Doktor nahlížeje do mapy poznal království Damergu, krabatý,
velmi úrodný kraj s vesnicemi, jichž chaty jsou zdělány z dlouhého
rákosu, propleteného větvemi asklepie; obilnice nalézají se v osetých
polích na malých lešeních za tou příčinou, aby byly chráněny od
útoků myší a termitů.
Za nedlouho stihli do města Zindera, jež bylo poznati po
náramném popravišti; uprostřed pne se strom smrti; kat číhá u jeho
paty, a kdokoliv zajde do stínu stromu, jest ihned oběšen.
Pohlédnuv na bussolu Kennedy prohodil téměř mimovolně:
„Hle, už zase směřujeme na sever!“
„Co na tom? Dostaneme-li se do Timbukta, nebudeme mít proč si
stýskati! Nikdy nebyla vykonána krásnější cesta za lepších
okolností!…“
„Ani při lepším zdraví“ ozval se Joe, vystrčiv ze stanu mezi
záclonami svou hezkou tvář všecku osvěženou.
„Aj, náš statečný přítel!“ zvolal Kennedy, „náš zachránce! Jak se
daří?“
„Docela přirozeně, pane Kennedy, docela přirozeně! Nikdy
nebylo mi tak dobře! Nic nejde člověku tak k duhu jako malá cesta
pro zábavu, zahájená lázní v Čadu! není-li pravda, pane?“
„Dobrá duše!“ odpověděl Fergusson tiskna mu ruku. „Jaké
úzkosti a obavy jsi nám způsobil!“
219

„Nu, a vy mně! Což myslíte, že jsem neměl starosti o váš osud?
Můžete se honosit, že jste mi nahnali hodně strachu!“
„Tu se nikdy neshodneme, Joe, pohlížíš-li na věci s takového
stanoviska.“
„Vidím, že ho ten pád nezměnil,“ dodal Kennedy.
„Tvá obětovnost byla vznešena, hochu, a zachránila nás, neboť
Viktorie padala do jezera, a kdyby tam byla spadla, nikdo na světě
nebyl by ji už vytáhl.‘“
„Ale zachránila-li vás moje obětovnost, jak říkáte mému
kotrmelci, zda nezachránila i mne, když jsme tu všichni tři živi
a zdrávi? Pročež nemáme si při tom při všem ničeho vyčítat.“
„S tím chlapíkem se člověk nikdy neshodne,“ pravil lovec.
„Nejlepším prostředkem ke shodě jest, nebudeme-li již o tom
mluvit,“ odvětil Joe. „Co se stalo, stalo se. Ať to bylo dobré nebo
špatné, netřeba se toho dotýkat.“
„Tvrdohlavče!“ zasmál se doktor. „Doufám aspoň, že nám budeš
vyprávět své příhody?“
„Stojíte-li o ně, budu. Ale dříve ustrojím z této tučné husy
dokonalou pečínku, neboť vidím, že pan Dick nemařil času.“
„Pravdu jsi řekl, Joe.“
„Nuže, přesvědčíme se, jak tato africká zvěřina chutná
evropskému žaludku.“
Husa upečena brzy na plameni dmuchavky a ponenáhlu
snědena. Joe odpravil řádný díl jako člověk, jenž několik dní nejedl.
Po čaji a grogu jal se svým druhům líčiti svá dobrodružstva; mluvil
s jakýmsi rozechvěním, jakkoli vzhledem k příhodám dával na jevo
obvyklou filosofii. Doktorovi nedalo, aby mu nestiskl několikrát
ruku, když viděl, že hodný služebník měl více na mysli spásu svého
pána nežli svou vlastní; v příčině zátopy ostrova Biddionů vysvětlil
mu, že úkaz ten přihází se často na jezeře Čadském.
Posléze Joe vypravuje dále, dospěl až tam, když zapadnuv do
močálu, vyrazil se sebe poslední zoufalý výkřik.
„Pokládal jsem se za ztracena, pane,“ pravil, „a moje myšlenky
zaletěly k vám. Jal jsem se brániti. Jak? nemohu vám říci; byl jsem
zajisté odhodlán, že se nenechám pohltit bez odporu; tu spatřím dva
kroky od sebe, co? konec provazu nedávno přeříznutého; vynaložil
jsem poslední úsilí a tak aneb onak zachytil jsem provaz; zatáhnu,
220

nepovoluje; soukám se a soukám a posléz ucítím pod sebou pevnou
zemi! Na konci provazu najdu kotvu!… Ach! pane! mohu ji vším
právem nazvat kotvou spásy, ač nevidíte-li v tom nic nepřístojného.
Poznal jsem ji! kotva Viktorie! přistáli jste k zemi na tom místě! Jdu
směrem provazu, jenž mi naznačuje váš směr, a po novém
namáhání vyvleku se nadobro z bahniště. S odvahou vrátily se mi
síly, i šel jsem dlouho nocí vzdaluje se od jezera. Konečně dorazil
jsem na kraj náramného lesa. Tam pásli se v ohradě koně, nic zlého
netušíce. V životě jsou chvíle, kdy každý dovede vsednout na koně,
není-li pravda? Nezmařím ani minuty rozmýšlením, vyskočím na
hřbet jednoho z těch čtvernožců v, a již uháníme k severu s největší
rychlostí. Nebudu se vám zmiňovat o městech, jichž jsem neviděl,
ani o vsích, jimž jsem se vyhnul. Ne. Jedu přes osetá pole, prodírám
se houštinami, přeskakuji ohrady, ženu svého koně, pobádám ho,
štvu ho! doletím na hranici vzdělané půdy. Dobrá! poušť! je mi
vhod; uvidím lépe před sebe a dále. Doufal jsem posud, že uzřím
Viktorii, že na mne čeká plavíc se sem a tam. Ale kde nic, tu nic. Za
tři hodiny vpadl jsem jako blázen do tábora Arabů! Ach! to byla
honba!… Hleďte, pane Kennedy, lovec neví, co je hon, nebyl-li sám
honěn! A přece jsem mu tou radou, aby toho nezkoušel, nemusí-li!
Můj kůň padl vysílením; jsem v úzkých, svalím se; vyskočím na kříž
koni jednoho z Arabů! Nechtěl jsem mu ublížit, a doufám, že se na
mne proto hněvat nebude, že jsem ho zardousil! Vždyť jsem spatřil
vás!… a ostatek víte. Viktorie jela mi v patách, i sebrali jste mě
v letu, jako sbírá jezdec prsten. Nespoléhal-li jsem právem na vás?
Nuže, pane Samuele, vidíte, jak jednoduché je to vše. Nic na světě
není přirozenějšího! Jsem hotov začít znova, může-li vám to ještě
nějak prospět! A ostatně, jak jsem vám řekl, pane, nestojí to za řeč.“
„Hodný Joe!“ odpověděl doktor s pohnutím. „Nedůvěřovali jsme
nadarmo ve tvůj důvtip a tvou obratnost!“
„E což! pane, třeba se jen vpravit v události, a člověk vybředne
z nesnází! A hleďte, ještě s lepší se potáže, přijme-li věci tak, jak se
sběhnou.“
Co Joe vyprávěl své příhody, zatím přeletěl balon kraj náramně
rozlehlý. Kennedy postřehl v brzce na obzoru skupinu domů,
jevících vzhled města. Doktor vzav radu s mapou poznal městečko
Tagenel v Damergu.
221

„Ociťujeme se zde na cestě Barthově,“ pravil. „Tu se odloučil od
svých dvou soudruhů, Richardsona a Overwega. Onen pustil se
cestou do Zindera, tento cestou do Maradi, i pamatujete se, že
z těchto tří cestovatelů jediný Barth uzřel opět Evropu.“
„Tíhneme zase tedy přímo na sever?“ otázal se lovec, sleduje na
mapě směr Viktorie.
„Přímo, milý Dicku.“
„A to tě ani dost málo neznepokojuje?“
„Proč?“
„Poněvadž tato cesta vede nás do Tripolisa a nad velikou poušť.“
„Ó! tak daleko nepůjdeme, příteli; aspoň tak doufám.“
„Ale kde se hodláš zastavit?“
„Poslyš, Dicku, nebyl-li bys zvědav podívat se do Timbukta?“
„Do Timbukta?“
„Ovšem,“ ozval se Joe. „člověk si nedovolí vykonat cestu
Afrikou, aby nezavítal do Timbukta!“
„Budeš pátým anebo šestým Evropanem, jenž spatří to tajemné
město!“
„Vzhůru do Timbukta!“
„Nech tedy, ať dospějeme mezi sedmnáctý a osmnáctý stupeň
šířky; tam si pak vyhledáme příznivý vítr, který nás zanese na
západ.“
„Dobrá,“ odtušil lovec; „avšak máme-li před sebou ještě dlouhou
cestu na sever?“
„Aspoň dvě stě čtyřicet kilometrů.“
„Spěte, pane,“ prohodil Joe; „a i vy, pane, následujte příkladu
páně Kennedyova; potřebujete zajisté odpočinku, neboť k vůli mně
byli jste vzhůru až přespříliš.“
Lovec natáhl se pod stan; ale Fergusson, na nějž únava nehrubě
působila, setrval na svém pozorovacím stanovisku.
Než uplynuly tři hodiny, přeletěla Viktorie se svrchovanou
rychlostí kamenité území s pásmy vysokých holých hor s žulovými
patami; ba některé osamělé štíty vypínaly se do výše čtyř tisíc stop;
žirafy, antilopy, pštrosi proháněli se s podivuhodnou hbitostí lesy
trnovníkovými, mimosovými, suovými a datlovníkovými; po
vyprahlé poušti domáhalo se opět vlády rostlinstvo. Byla to země
222

Kailuů, kteří si zastírají obličej bavlněnou rouškou rovněž jako jich
nebezpeční sousedé Tuaregové.

V tom, když jej uchopil, zavelel doktor…

V deset hodin večer stanula Viktorie nad důležitým městem,
vykonavši znamenitou plavbu čtyř set kilometrů; v záři měsíce bylo
viděti, že část města je napolo v rozvalinách; tu a tam vyvstávala
mešita, vybíhajíc do hrotů, bledým paprskem světla se kmitajících;
doktor změřil výšku hvězd a poznal, že jest v šířce Agadesa.
Toto město, kdysi střediště náramného obchodu, ociťovalo se již
v úpadku tehda, kdy tam zavítal doktor Barth.
223

Viktorie, nebyvši v šeru zpozorována, přistála k zemi asi tři
kilometry nad Agadesem v širém poli prosovém. Noc byla dosti
pokojna a minula k páté hodině ranní, zatím co slabý větřík skláněl
balon k západu, ba poněkud i k jihu.
Fergusson nelenil užiti této šťastné náhody. Vznesl se rychle
a rozjel se v dlouhém pásmu slunečních paprsků.

224

XXXVIII.
Rychlá plavba. Opatrné rozhodnutí. – Karavany. – Ustavičné lijáky. –
Gao. – Niger. – Golberry, Geoffroy, Gray. – Mungo-Park. – Laing. – René
Caillié. – Clapperton. – John a Richard Landerovi.
Den 17. května uběhl klidně a beze vší příhody; poušť začínala
opět; prostřední vítr hnal Viktorii k jihozápadu; neuhýbala se ani na
pravo ani na levo; její stín rýsoval na písku čáru přesně přímou.
Doktor byl před odjezdem obezřele obnovil zásobu vody; obávalť
se, že nebude moci přistáti k zemi v těchto končinách ohrožovaných
Tuaregy Auelimmidy. Náhorní rovina, vyvýšená na osmnáct set
stop nad hladinu mořskou, svážela se k jihu. Cestovatelé přeletěli
cestu z Agadesa do Murzuka, často šlapanou nohami velbloudův,
a dospěli večer na 16° šířky a 4° 55' délky, urazivše skoro tři sta
kilometrů velice jednotvárných.
Toho dne ustrojil Joe poslední zvěřinu, která byla jen na rychlo
k uschování upravena; předložil k večeři rožeň vodních sluk velice
chutných. Vítr byl dobrý, pročež ustanovil se doktor na tom, že
pojede v noci dále, neboť měsíc byl skoro ještě v úplňku a vyzařoval
jasné světlo. Viktorie vystoupila do výše pěti set stop, a za této noční
plavby nebylo by se ani dítě vytrhlo z lehkého spánku; ujeli za tu
noc asi sto kilometrů.
V neděli ráno nastala opět změna ve směru větru; přeskočil na
severozápad; vzduchem poletovalo několik krkavcův, a na obzoru
kroužilo hejno supů, které se na štěstí nepřiblížilo.
Pohled na ty ptáky zavdal Joovi podnět, že blahořečil pánově
myšlence dvou balonů.
„Kam bychom se byli poděli s jedním obalem?“ pravil. „Tento
druhý balon je jako lodní šalupa; vezme-li loď pohromu, lze se
uchýlit do šalupy a zachránit se.“
„Pravdu máš, příteli; jen že moje šalupa působí mi trochu
starosti; nevyrovná se lodi.“
„Co tím míníš?“ otázal se Kennedy.
„Tím míním, že nová Viktorie nevyrovná se staré; buď že tkanivo
příliš trpělo, buď že se guttaperča rozpustila horkem hadice,
pozoruji jistý úbytek plynu; až dosud nepadá příliš na váhu, ale je
225

ho přece již znáti; balon jeví náchylnost ke klesání, a bych se udržel
ve výši, jsem nucen vodík silněji roztahovati.“
„Hrome!“ zvolal Kennedy, „nevím, jak si od té vady pomůžeme.“
„Tu není vůbec pomoci, milý Dicku; a proto dobře učiníme,
pospíšíme-li si, ani na noc se nezastavujíce.“
„Což jsme ještě daleko od pobřeží?“ zeptal se Joe.
„Od jakého pobřeží, hochu? Což víme, kam nás náhoda zanese?
Mohu ti jen říci tolik, že Timbuktu je posud vzdáleno na šest set
padesát kilometrů na západ.“
„A za jakou dobu můžeme tam dorazit?“
„Nezavěje-li nás vítr příliš stranou, doufám, že stihneme do toho
města v úterý k večeru.“
„Tu tam dospějeme rychleji než ta karavana,“ odtušil Joe ukazuje
na dlouhou řadu zvířat a lidí, vinoucí se širou pouští.
Ferguson a Kennedy vyklonivše se uzřeli ohromný shluk tvorů
všeho druhu; bylo mezi nimi přes sto padesát velbloudů z těch, kteří
za dvanáct mutkalů zlata53, chodí z Timbuktu do Tafileltu
s nákladem pěti set liber na hřbetě; měli vesměs pod ocasem váček,
v němž se zachycovaly jich výkaly, jediné palivo, jehož lze se na
poušti dopíditi.
Tito velbloudi Tuaregů jsou nejlepšího rázu; tři až sedm dní
obejdou se bez pití a dva dni bez potravy; rychlostí předčí nad koně
a poslouchají rozumně hlasu khabira, vůdce karavany. Jsou po kraji
známi pod jménem „meharů.“
Co doktor vykládal tyto podrobnosti, dívali se jeho druzi na tu
sílu mužů, žen a dětí kráčejících pracně po písku zpola sypkém,
porostlém sotva několika bodláky, zvadlými travinami a bídnými
křovisky. Vítr zahlazoval stopy jich kročejů takměř ihned.
Joe otázal se, jak Arabové dovedou určit v poušti směr a nalézti
studnice, po nesmírné té samotě roztroušené.
„Příroda,“
odpověděl
Fergusson,
„obmyslila
Araby
podivuhodným pudem poznávati cestu; tam, kde by Evropan
nevěděl kudy kam, nejsou nikdy na rozpacích; nepatrný kámen,
oblázek, chumáček trávy, roličná barva písku stačí jim, aby šli
bezpečně; v noci spravují se polární hvězdou; konají za hodinu
53 Sto dvacet korun.

226

nejvýš tři kilometry cesty a odpočívají za největšího parna
poledního; z toho můžete posouditi, jakého času potřebují
k přechodu Sahary, pouště zšíří čtrnácti až patnácti set kilometrů.“
Avšak Viktorie sešla již s očí užaslým Arabům, kteří jí asi záviděli
její rychlost.
Večer překročila 2° 20'54 délky a za noc ujela ještě jeden stupeň.
V pondělí změnila se povětrnost úplně; déšť jal se líti mocnými
proudy; bylo třeba vzepříti se této zátopě a vzrůstu přítěže, jímž
obtěžkávala balon a loďku; tento věčný lijavec vysvětloval se
močály a bažinami, z nichž se jedině skládal povrch země; tu
objevilo se opět rostlinstvo s mimosami, baobaby a marhaníky.
To byl Sonraj s vesnicemi, jichž chaty vyznačovaly se tvarem
převrácených arménských čepic; hor tu nebylo leda něco pahorkův,
aby tvořily rokle a nádrže, v nichž poletovaly perličky a vodní
sluky; tu a tam přerývala prudká bystřina cesty; domorodci ji
přecházeli, lezouce po lianě napiaté strom od stromu; lesy
ustupovaly džunglím, v nichž hemžili se krokodilové, hroši
a nosorožci.
„Co nevidět uzříme Niger,“ pravil doktor; „čím blíže k velkým
řekám, tím více mění se ráz krajiny. Tyto putující cesty, jak je
označuje případné rčení, přinesly s sebou nejdříve rostlinstvo, jako
později přinesou vzdělanost. Tak zavdal Niger svým tokem čtyři
tisíce kilometrů dlouhým podnět k tomu, že na jeho březích povstala
nejdůležitější města africká.“
„Aj,“ ozval se Joe, „to mi připomíná historii toho velkého
obdivovatele Prozřetelnosti, který ji chválil, že se pečlivě postarala
o to, aby velké řeky tekly velkými městy.“
O poledni minula Viktorie městečko Gao, skupinu dosti bídných
chatrčí, které bývalo kdysi velkým hlavním městem.
„Tu přeplavil se Barth přes Niger, když se vracel z Timbukta,“
vykládal doktor; „toť řeka proslulá za starých časů, sokyně Nilu, jíž
pohanská pověra přičítala nebeský původ; jako Nil tak Niger
obracel k sobě pozornost zeměpisců všech dob; jeho výzkum stál
rovněž jako výzkum Nilu četné oběti, ba ještě více obětí.“

54 Poledník pařížský.

227

Niger tekl mezi dvěma břehy široce od sebe oddělenými; jeho
voda valila se k jihu dosti prudce; leč cestovatelé rychle unášení
sotva byli s to, aby zahlédli podivné okliky.
„Vyprávím vám o této řece,“ pravil Fergusson, „a ona jest už
daleko od nás! Pod jmény: Džoliba, Isa, Majo, Gulbi, Quorra
a jinými ještě protéká nesmírné prostranství a co do délky závodí
téměř s Nilem. Všecka ta jména značí prostě ,řeku‘ podle krajin,
jimiž teče.“
„Bral-li se doktor Barth touto cestou?“ otázal se Kennedy.
„Nikoli, Dicku; opustiv jezero Čadské, prošel předními městy
bornuskými a překročil Niger v Saji, čtyři stupně pod Gaem; pak
pronikl do lůna těch neprozkoumatelných končin, které Niger
zavírá ve svém ohybu, a po dalších osmiměsíčních svízelích dorazil
do Timbukta, což my vykonáme sotva za tři dni, ač bude-li vítr dosti
silný.“
„Zda byly již objeveny prameny Nigera?“ zeptal se Joe.
„Již dávno,“ odtušil doktor. „K poznání Nigera a jeho přítoků
podniknuty četné cesty výzkumné, i mohu se vám o hlavních
zmíniti. Od roku 1749 až 1758 ohledává Adamson řeku a navštíví
Goreu; od roku 1785 až 1788 procházejí Golberry a Geoffroy
pouštěmi senegambickými a dostanou se až do země Maurů, kteří
zavraždili Saugniera, Brissona, Adama, Rileye, Cocheleta a tolik
jiných nešťastníků. Pak přijde slavný Mungo-Park, přítel Waltera
Scotta a rovněž Skot jako on. Byv roku 1795 vyslán africkou
společností londýnskou, dospěje do Bambarry, spatří Niger, vykoná
přes osm set kilometrů cesty v družině otrokáře, ohledá řeku
Gambii a vrátí se do Anglie roku 1797; dne 30. ledna 1805 vydá se
znova na cestu se svým švakrem Andersonem, kresličem Scotem
a četou dělníků; dorazí do Gorey, přibere si oddíl třicítipěti vojákův
a spatří zase Niger dne 19. srpna; ale tu zbývá již na živě ze čtyřicíti
Evropanů pouze jedenáct, kdežto ostatní podlehli svízelům, újmám,
týrání domorodců, nepohodě a nezdravému podnebí; dne 16.
listopadu došly poslední dopisy Mungo-Parkovy jeho manželky,
a o něco později přinesl tuzemský obchodník zprávu, když
nešťastný cestovatel dospěl do Bussy nad Nigrem, že se s ním dne
23. prosince zvrátila loďka ve slapech řeky a on sám že byl
domorodci rozsekán.“
228

„A tento hrozný konec neodstrašil badatelů?“
„Naopak, Dicku; neboť nastal potom úkol prozkoumati nejen
řeku, nýbrž dopídit se i papírů cestovatelových. Od roku 1816
chystá se v Londýně výprava, jíž se účastní major Gray; dorazí na
Senegal, pronikne do Futa-Džallonu, navštíví národy fuebské
a mandinské a vrátí se do Anglie, nedodělavši se jinakého úspěchu.
Roku 1822 prozkoumá major Laing celou tu část západní Afriky, jež
hraničí s anglickými državami, a dostane se první ke zřídlům
nigerským; podle jeho zpráv nemá zřídlo této obrovské řeky ani dvě
stopy šířky.“
„To se snadno přeskočí,“ podotekl Joe.
„Oho! snadno!“ odvětil doktor. „Pověst praví, kdokoli se pokusí
přeskočiti toto zřídlo, že jest jím ihned pohlcen; a kdo chce z něho
nabrati vody, toho odstrčí neviditelná ruka.“
„A je-li pak dovoleno nevěřit z toho ani slovu?“ otázal se Joe.
„To je dovoleno. Za pět let po té pustil se major Laing přes
Saharu, dostal se až do Timbukta a zemřel několik mil pod ním, byv
zardoušen Ulad Šimany, kteří jej chtěli donutiti, aby přestoupil na
moslémství.“
„Zase jedna oběť!“ zvolal lovec.
Pak podnikne srdnatý mladík s chatrnými prostředky a také
vykoná podivu nejhodnější z novodobých cest; mluvím
o Francouzovi René Cailliéovi. Po všelikých pokusech r. 1819 a 1824
vydal se znova dne 19. dubna 1827 na cestu z Rio-Nuňeza; dne 3.
srpna dorazil do Timé tou měrou vysílen a nemocen, že se mohl
pustiti dál až za půl leta v lednu 1828; jsa chráněn východozemským
oděvem přidal se pak ke karavaně, dospěl Nigera dne 10. března,
pronikl do města Dženné, dal se v loďce po řece a plavil se po
proudě až do Timbukta, kam stihl dne 30. dubna. Možná, že jiný
Francouz, Imbert, roku 1670 a Angličan, Robert Adams, roku 1810
spatřili toto podivné město; avšak René Caillié byl první Evropan,
jenž podal o něm určité zprávy; dne 4. května opustil tohoto krále
pouště; dne 9. poznal i místo, kde byl zavražděn major Laing; dne
19. dorazil do El–Arauana, a vyšed z tohoto obchodního města, bral
se za tisícerých nebezpečenstev nesmírnými pustinami, jež se
prostírají mezi Sudanem a půlnočními končinami; konečně dospěl
do Tangera a dne 28. září odplavil se do Toulona; za devatenáct
229

měsíců přešel Afriku od západu na sever, ačkoliv byl nucen nemocí
k zastávce sto a osmdesáti dní. Ach! kdyby se byl Caillié narodil
v Anglii, byl by ctěn jako nejneohroženější cestovatel nové doby,
rovný Mungo-Parkovi! Ale ve Francii není po zásluze oceněn.55
„Byl to smělý chlapík,“ prohodil lovec. „A co se s ním stalo?“
„Umřel, maje třicetdevět let věku následky přestálých svízelů;
myslili, že učinili dost, odměnivše ho cenou zeměpisné společnosti
roku 1828; v Anglii bylo by se mu dostalo největších poct! Ostatně
když dokonával podivuhodnou tu cestu, odhodlal se Angličan
k témuž podniku a podjal se ho s rovnou odvahou, ač ne s rovným
štěstím. Je to setník Clapperton, soudruh Denhamův. Roku 1829
vrátil se do Afriky na západní pobřeží v zálivu Beninském; dal se
šlepějemi Mungo-Parkovými a Laingovými, nalezl v Busse listiny,
vztahující se ke smrti onoho, a stihl dne 20. srpna do Sokota, kde
byv jat vypustil ducha v rukou svého věrného služebníka, Richarda
Landera.“
„A co stalo se s tímto Landerem?“ otázal se Joe s velkou účastí.
„Podařilo se mu dostihnouti pomoří, i vrátil se do Londýna,
přinášeje zápisky setníkovy a zevrubnou zprávu o své vlastní cestě;
nabídl pak své služby vládě, hodlaje doplniti známost Nigera;
přibral si bratra Johna, druhého syna chudých lidí z Cornwallu,
a oba plavili se od roku 1829 do roku 1831 po řece z Bussy až do
jejího ústí, popisujíce ves za vsí, míli za mílí.“
„Tito dva bratři ušli tedy obecnému osudu?“ zeptal se Kennedy.
„Ano, aspoň za této výzkumné cesty, neboť roku 1833 podnikl
Richard třetí cestu na Niger a zahynul při ústí řeky, byv střelen
neznámou kulkou. Vidíte, přátelé, že země, kterou se ubíráme, byla
svědkyní šlechetné obětovnosti, jíž dostalo se odměnou až příliš
často smrti!“

55 Možná, že doktor Fergusson jsa Angličan nadsazuje; nicméně dlužno uznati, že

René Caillié netěší se ve Francii mezi cestovateli slávě hodné jeho obětovosti a
odvahy.

230

XXXIX.
Země v ohybu Nigera. – Podivná podívaná na hory Homborské. – Kabra. –
Timbuku. – Záměr doktora Bartha. – Klesání. – Kam se nebi zlíbí.
Za tohoto mokrého pondělka krátil doktor Fergusson soudruhům
a sobě chvíli tím, že vyprávěl tisíceré podrobnosti o krajině, kterou
se brali. Půda dosti plochá nezavalovala plavbě překážek. Jedinou
starost působil doktorovi neblahý severovýchodní vítr, jenž dul
vztekle, vzdaluje ho od šířky Timbukta.
Niger postoupiv na sever až k tomuto městu, zahýbá se jak
ohromný trysk vody a míří pak k okeánu Atlantickému proudem
široce rozlitým; v tomto ohybu jest kraj velice rozmanitý, hned bujně
úrodný, hned na dobro vypráhlý; neobdělané pláně střídají se
s kukuřičnými poli, která ustupují širým prostranstvům porostlým
kručinou; všelicí ptáci vody milovní, pelikáni, volavky, rybaříci, žijí
v četných hejnech na březích bystřin a močálů.
Čas od času objevil se tábor Tuaregů skrytých pod koženými
stany, kdežto ženy zabývaly se venku prací, dojíce velbloudice
a kouříce z dýmek u velikých ohnišť.
Do osmi hodin večer ujela Viktorie přes tři sta kilometrů na
západ, a tu se cestovatelům naskytlo nádherné divadlo.
Několik paprsků měsíčních prodralo se skulinou v mracích,
a prokmítajíce proudy dešťovými dopadalo na pásmo hor
Homborských. Nelze si představiti nic podivnějšího nad tyto hřbety
čedičového vzhledu, any se obrážely fantastickými obrysy na
zachmuřené obloze, vypadajíce jako báječné rozvaliny ohromného
středověkého města, jakými jeví se za tmavých nocí ledové hory
polárních moří žasnoucímu zraku.
„Toť pohled vzatý z Tajností Udolfových,“ pravil doktor; „Anne
Ratcliffová nebyla by těm horám dodala děsivější tvářnosti.“
„Na mou věru!“ odpověděl, „nechtěl bych se procházet večer
samoten v tomto kraji přízraků. Hleďte, pane, odnesl bych celou tu
krajinu do Skotska, kdyby nebyla tak těžká. Vypadala by pěkně na
březích jezera Lomondského, a turisté hrnuli by se tam o překot.“
„Náš balon není tak velký, abys mohl ukojiti takovou choutku.
Ale zdá se mi, že se náš směr mění. Dobrá! zdejší skřítkové jsou
231

velice roztomilí; rozdmychují nám větřík od jihovýchodu, který nás
uvede na dobrou cestu.“
Viktorie odchýlila se vskutku více na sever a dne 20. ráno
vznášela se nad spletilou sítí průlivů, bystřin, řek, hotovou
motaninou přítoků nigerských. Některé z těchto průlivů, jsouce
pokryty hustou travou, podobaly se tučným lučinám. Tu nalezl
doktor opět cestu Barthovu, když tento vstoupil do lodice a doplavil
se až do Timbukta. Niger jsa zšíří osmi set sáhů tekl zde mezi dvěma
břehy hojně porostlými řeřichami a marhaníky; kroužkované rohy
sajek ve stádech hopkujících míhaly se vysokou travou, kde číhal na
ně mlčky krokodil.
Dlouhé řady oslův a velbloudů s nákladem zboží z Dženné
zacházely pod krásné stromy; netrvalo dlouho, a v zatáčce řeky
objevil se amfiteatr nízkých domů; na tarasech a střechách byla
nakupena veškera píce sklizená v okolí.
„To je Kabra!“ zvolal radostně doktor; „toť přístav Timbukta;
město není odtud vzdáleno ani osm kilometrů!“
„Jste tedy spokojen, pane?“ otázal se Joe.
„Jsem u vytržení, hochu.“
„Dobrá, čím dál tím líp.“
Za dvě hodiny rozložil se vskutku pod zraky cestovatelů král
pouště, tajemné město Timbuktu, které mívalo jako Athény a Řím
své učené školy a stolice filosofie.
Fergusson stopoval nejmenší jeho podrobnosti na plánu
nakresleném samým Barthem a přesvědčil se o úplné jeho
správnosti.
Město tvoří rozsáhlý trojúhelník narýsovaný na nesmírné rovině
z bílého písku; jeho vrchol směřuje na sever a vniká úhlem do
pouště; v okolí nic; sotva něco travin, zakrnělých mimos a keřových
krsků.
Co se tkne tvářnosti Timbukta, představte si soubor hracích kulí
a kostek; takový jest dojem z ptačího hledu; ulice dost úzké jsou
vroubeny domy toliko přízemními a vystavěnými z cihel na slunci
sušených a slaměnými a rákosovými chatami, z nichž tyto jsou
kuželovité, ony čtverhranné; na tarasech povaluje se nedbale několik
obyvatelův oděných křiklavým rouchem s kopím anebo puškou
v ruce; ženy není v tuto denní dobu viděti ani jediné.
232

Mrak přihnal se s ohlušujícím hřmotem.

„Ale, jsou prý hezké,“ dodal doktor. „Vidíte tři věže tří mešit
jediné zbylých z velkého počtu. Bývalá sláva a nádhera města
poklesla silně! Na vrcholu trojúhelníku vypíná se mešita Sankorská
s řadami galerií, spočívajících na podloubí slohu dost čistého; dále
u čtvrtí Sane-Gungu je mešita Sidi-Jahia a několik dvoupatrových
domů. Nehledejte tu ani palácův ani pomníků. Šejk je pouhým
obchodníkem a jeho královským příbytkem kupecké skladiště.“
„Zdá se mi,“ podotkl Kennedy, „že pozoruji hradby napolo
rozvalené.“
233

„Byly sbořeny Fulby čili Fullany roku 1826; tehdy bylo město
větší o třetinu, neboť Timbuktu, od XI. věku cíl všeobecné baživosti,
náleželo postupně Tuaregům, Sonrajcům, Maročanům, Fulbům;
a toto znamenité středisko vzdělanosti, kdež učenec jako Achmed–
Baba měl v XVI. století knihovnu o šestnácti stech rukopisů, není již
leč tržištěm střední Afriky.“
Město hovělo na pohled skutečně velké bezstarostnosti; jevilo
nakažlivou nedbalost měst v úpadku; náramné zasutiny hromadily
se na předměstích, jsouce spolu s trhovým kopcem jedinou
vypnulinou půdy. Za přeletu Viktorie hnul se sice jakýsi ruch,
zavířeno na buben; ale kdož ví, měl-li poslední zdejší učenec kdy
všimnouti si tohoto nového úkazu; cestovatelé, byvše opět
uchváceni větrem z pouště, ujížděli nad klikatým tokem řeky,
a Timbuktu bylo jim brzy jen jednou z prchavých vzpomínek
cestovních.
„A nyní,“ pravil doktor, „zaveďte nás nebesa, kam se jim zlíbí.“
„Jen když to bude na západ!“ doložil Kennedy.
„E což!“ ozval se Joe, „nelekl bych se valně, byť šlo i o to,
abychom se vrátili do Zanzibara touž cestou a přepluli moře až do
Ameriky!“
„Jen kdybychom byli s to, Joe.“
„A co nám schází, abychom byli s to?“
„Plyn, hochu; balonu ubývá patrně vzestupné síly, i bude velice
šetřiti, aby nás donesl až na pomoří. Ba budu nucen vyhoditi přítěž.
Jsme příliš těžci.“
„Na tom, pane, nesejde pranic! Když se člověk celý boží den
povaluje na loži jako lenoch, tloustne a nabývá váhy. Naše cesta je
hotovou zahálkou, a až se vrátíme, naši přátelé sotva nás poznají, jak
budeme tlusti a vypaseni.“
„To jsou úvahy hodné Joa,“ odvétil lovec; „ale vyčkej konce; víšli, co nám nebe chystá? Máme ješte daleko k cíli cesty. Kde myslíš,
Samuele, že dostihneš afrického pobřeží?“
„Na tu otázku, Dicku, je mi téžko odpovědět, jsme vydáni na
milost i nemilost větrům velice proměnlivým; ale celkem bych se
pokládal za šťastna, kdybych dorazil mezi Sierru Leonu
a Portendick; tam jest jistý pruh země, kde bychom zastihli přátele.“
234

„A s jakou radostí stiskli bychom jim ruku; avšak bereme-li se
aspoň žádoucím směrem?“
„Nevalně, Dicku, nevalně; pohleď na magnetickou střelku;
tíhneme na jih a postupujeme proti Nigeru k jeho zřídlům.“
„To by byla znamenitá příležitost, abychom je objevili, kdyby
nebyla již známa,“ odtušil Joe. „Což bychom v nejhorším případě
nemohli nalézti nějaká jiná?“
„Ne, Joe; ale neměj starosti doufám, že se tak daleko
nedostaneme.“
Když nastávala noc, vyhodil doktor poslední pytlíky přítěže;
Viktorie se vznesla; ačkoli dmuchavka pracovala plným plamenem,
udržela ji stěží ve výši; byla tu vzdálena na sto kilometrů jižně od
Timbukta, a zítřejší jitro zastihlo ji na březích nigerských nedaleko
jezera Debu.

235

XL.
Obavy doktora Fergussona. – Stálý směr k jihu. – Mračno kobylek. –
Pohled na Dženné. – Pohled na Sego. – Změna větru. – Joova lítost.
Řečiště bylo pak rozděleno velkými ostrovy na úzká ramena
velmi silně proudící. Na jednom z ostrovů stálo několik pastýřských
chatrčí; nebylo však možno určiti přesně jich polohu, neboť rychlost
Viktorie vzmáhala se víc a více. Na neštěstí odchylovala se ještě více
k jihu a přeletěla za několik okamžiků jezero Debu.
Fergusson napínaje plyn, co nejvíce mohl, hledal v různých
výškách jiné proudy vzduchové, ale nadarmo. Zanechal brzy těchto
pokusů, neboť žena plyn na oslabené stěny balonové množil tím
více jeho úbytek.
Neříkal nic, ale byl zmítán nemalým nepokojem. Tento urputný
vítr, pudící jej stále do posledních končin afrických, mařil jeho
výpočty. Nevěděl již, na koho nebo nač spoléhati. Nedospěje-li
území anglického nebo francouzského, kam se poděje mezi barbary,
kteří činili nebezpečným pobřeží guinejské? Kterak by se tam dočkal
lodi, aby se vrátil do Anglie? A nynější směr větru hnal jej do
království Dahomejského, mezi nejdivočejší národy, v moc krále,
jenž o veřejných slavnostech obětoval tisíce lidských obětí! Tam bylo
by po nich veta.
Balon pak umdléval očitě, a doktor cítil, jak mu docházejí síly!
Ale poněvadž se povyjasňovalo, doufal, že konec deště přivodí
změnu ve vzduchových proudech.
Byl tudíž nepříjemně připamatován na skutečné okolnosti touto
poznámkou Joovou.
„Hle! dostaneme ještě silnější déšť! Tentokráte bude to hotová
potopa, lze-li soudit z toho mračna, které se valí.“
„Zase mračno?“ zvolal Fergusson.
„A jaké“ odpověděl Kennedy.
„Jakživ jsem takového neviděl,“ dodal Joe. „Má okraje jako podle
šňůry přiseknuty.“
„Dýchám volněji,“ pravil doktor odkládaje dalekohled. „To není
mračno.“
„Jakže?“ podivil se Joe.
236

„Nikoli, je to mrak.“
„Aj?“
„Ale mrak kobylek.“
„To že jsou kobylky?“
„Milliardy kobylek, které se přiženou na tuto krajinu jako
vichřice… a běda jí, neboť spustí-li se, bude zpustošena!“
„To bych rád viděl!“
„Posečkej, Joe; za deset minut dostihne nás ten mrak, i přesvědčíš
se o tom vlastníma očima.“
Fergusson řekl pravdu; ten hustý, neprůhledný mrak zšíří
několika kilometrů přihnal se s ohlušujícím hřmotem, metaje na
zemi náramný stín; byla to nesčíslná síla kobylek, jimž dáno jméno
berek. Na sto krokův od Viktorie spustily se na kraj bujně zelený; za
čtvrt hodiny po té vzletěla zase všecka ta spousta, a cestovatelé
postřehli ještě z dáli, že jsou stromy a keře úplně holé a lučiny jako
posečeny. Zdálo se vskutku, jako by náhlá zima byla spálila krajinu
silným mrazem.
„Nuže, Joe?“
„Nu, pane, je to velice podivné, ale zcela přirozené. Co dovede
jedna kobylka v malém, to dovedou milliardy ve velkém.“
„Je to děsný déšť,“ pravil lovec, „a řádí ještě strašlivěji než
krupobití.“
„A ochrany proti němu není,“ odpověděl Fergusson; „mnohdy
připadlo obyvatelům zapáliti lesy, ba i sklizně, aby zarazili let těchto
hmyzů; leč první řady zapadly do plamenův, uhasily je svou
hmotou, a ostatní hejno hnalo se neodolatelně dále. Na štěstí
vyrovnává se jaksi v těchto končinách škoda jimi způsobená;
domorodci totiž sbírají ty hmyzy velkým počtem a s chutí je
pojídají.“
„Jsou to vzdušní krabové,“ pravil Joe a projevil lítost, že jich
nemohl „pro poučenou“ okusit.
K večeru kraj nabýval bažinatějšího rázu; lesy ustoupily
osamělým skupinám stromů. Na březích řeky bylo rozeznati několik
tabákových sadův a slatiny s hojnou pící. Na velkém ostrově
objevilo se pak město Dženné s hliněnou mešitou s dvěma věžema
a s ošklivým zápachem, vycházejícím z milionů vlaštovčích hnízd
nahromaděných na jejich zdech.
237

Několik vrcholků baobabů, mimos a datlovníků vyvstávalo mezi
domy; i v noci zdál se býti ruch velice čilý. Dženné je vskutku
městem silně kupeckým; dodáváť do Timbukta veškery jeho
potřeby; lodice po řece a karavany stinnými cestami dopravují tam
všelijaké výrobky jeho průmyslu.
„Kdyby se tím neprotáhla naše cesta,“ pravil doktor, „neodolal
bych pokušení sestoupiti v tomto městě; je tu zajisté nejeden Arab,
který cestoval po Francii neb Anglii, a jemuž třebas není neznám
způsob našeho pohonu. Ale nebylo by to moudré.“
„Odložme tu návštěvu, až si vyjedeme podruhé,“ zasmál se Joe.
„Mimo to, přátelé, odchyluje se vítr, nemýlím-li se, a počíná
vanouti od východu; takové příležitosti nesmíme propásti.“
Doktor vyhodil některé věci nyní již zbytečné; prázdné láhve
a schránku na maso, která nebyla už k ničemu; po dařilo se mu
udržeti Viktorii v pásmu jeho záměrům příznivějším.
O čtvrté hodině ranní ozářily první paprsky sluneční Sego, hlavní
město bambarrské, jež bylo snadno poznati po čtveru měst, z nichž
se skládá, po maurských mešitách a po pramicích, neustále do
rozličných čtvrtích obyvatele převážejících. Avšak jako byli
cestovatelé sotva zahlédnuti, rovněž sami málo zahlédli, ujíždějíce
rychle a přímo na severozápad. Obavy doktorovy tišily se
ponenáhlu.
„Ještě dva dni tímto směrem a při této rychlosti dospěli bychom
řeky Senegala.“
„A byli bychom v přátelské zemi?“ zeptal se lovec.
„Ještě ne docela; ovšem kdyby nám Viktorie selhala, mohli
bychom pak už doraziti do francouzských usedlostí! Vytrvá-li však
ještě několik set kilometrů, dostaneme se bez trampot, beze strachu
a bez nebezpečenstev až na západní pobřeží.“
„A bude konec!“ řekl Joe. „Nu tím hůře! Kdybych se netěšil na to,
jak budu vypravovat, nechtěl bych už nikdy vstoupit na zemi!
Myslíte-li, pane, že se dá víra našim vyprávkám?“
„Kdož ví, milý Joe? Ostatně jedné věci nebude lze nikdy popírat;
na tisíce svědků vidělo nás, když jsme se vydali na cestu na jedné
straně Afriky; na tisíce svědkův uvidí nás, až dojdeme na druhé
straně.“
238

„To by bylo těžko tvrditi, že jsme nepřeletěli pevninu,“ ozval se
Kennedy.
„Ach! pane Samuele!“ pravil Joe s hlubokým vzdechem, „budu
nejednou želet těch zlatonosných křemenů! To by bylo dodalo váhy
našim příběhům a pravděpodobnosti našim vyprávkám. Kdybych
byl obmyslil každého posluchače grammem zlata, byl bych si sehnal
hezký dav, který by mě zbožně poslouchal, ba se mi i obdivoval!“

239

XLI.
Blíž a blíže k Senegalu. Viktorie klesá více a více. – Vyhazuje se a pořád se
vyhazuje. – Marobut Al-Hadži. – Pánové Pascal, Vincent, Lambert. –
Soupeř Mohamedův. – Obtížné hory. – Kennedyovy zbraně. – Obratný
kousek Joův. – Zastávka nad lesem.
Dne 27. května okolo desíti hodin jevil kraj novou tvářnost; táhlé
svahy změnily se v pahorky věstící blízké hory; Viktorii bylo
přeletět i pásmo, jež dělí poříčí Nigerské od poříčí senegalského
jsouc předělem vodstva, tekoucího do zálivu Guinejského,
a vodstva, tekoucího do zátoky Zeleného mysu.
Až k Senegalu jest tato končina africká vyhlášena za
nebezpečnou. Doktor Fergusson věděl to ze zpráv svých
předchůdců; zakusiliť tisíceré újmy a podstoupili tisícerá
nebezpečenstva mezi těmi barbarskými černochy; zdejší osudné
podnebí schvátilo většinu soudruhů Mungo-Parkových. Fergusson
byl tudíž více než kdy jindy odhodlán nevstupovati na tuto
nehostinnou zemi.
Leč neměl ani chvilky klidu; Viktorie klesala očitě; bylo třeba
vyhazovati mnoho věcí více nebo méně nepotřebných, zvláště když
šlo o to, aby se přenesli přes nějaký hřbet. A to se opakovalo
neustále cestou dvou set kilometrů; navystupovali a nasestupovali
se do úmoru; balon jako nový balvan Sisyfův klesal ustavičně; jeho
podoba málo již nadmutá úžila a prodlužovala se tak, že vítr
vydouval v obalu široké prohlubiny.
Kennedyovi nedalo, aby se o tom nezmínil.
„Což má balon trhlinu?“ řekl.
„Nemá,“ odpověděl doktor; „ale guttaperča patrně horkem
změkla nebo se rozpustila a vodík uchází dykytou.“
„Jak učiníme přítrž tomu ucházení?“
„To je nemožná věc. Ulehčeme si; toť jediný prostředek;
vyhoďme, co lze vyhodit.“
„Ale co?“ otázal se lovec rozhlížeje se po loďce silně již
vyprázdněné.
„Zbavme se stanu, jehož váha je dosti značná.“
240

Joe, kterému svědčil tento rozkaz, vylezl nad kruh, v němž se
sbíhaly provazy sítě; odtud bylo mu snadnou věcí odvázati tlusté
opony stanové, i vyhodil je.
„To je něco, co učiní šťastným celý kmen černošský,“ prohodil; „z
toho se obleče tisíc tuzemců, neboť co se tkne látky, jsou dosti
šetrni.“
Balon popovznesl se, ale za nedlouho bylo zřejmo, že se blíží opět
k zemi.
„Sestupme,“ navrhl Kennedy, „a podívejme se, lze-li něco učinit
s tím obalem.“
„Opakuji ti, Dicku, že nemáme, čím bychom jej opravili.“
„Co tedy počneme?“
„Obětujeme vše, čeho nebude nezbytně třeba; chci se stůj co stůj
vyhnouti zastávce v těchto místech; lesy, nad jichž vrcholky právě
plujeme, nejsou nikterak bezpečny.“
„Jakže? lvi? hyeny?“ prohodil Joe pohrdavě.
„Cosi horšího, milý brachu: lidé, a to z nejukrutnějších, jací
přebývají v Africe.“
„Kdo to řekl?“
„Cestovatelé, kteří tu byli před námi, pak Francouzové, již
zabírajíce osadu senegalskou dostali se do nuceného styku
s okolními národy; za vlády plukovníka Faidherba podnikány silně
výzkumné výpravy do vnitrozemí; důstojníci, jako pánové Pascal,
Vincent, Lambert, přinesli vzácné zprávy se svých výprav. Probádali
krajiny, prostírající se u ohybu Senegala, kde válka a plen
nezůstavily nic než zříceniny.“
„Co se tu sběhlo?“
„Toto. Roku 1854 vzbouřil marabut ze senegalské Futy, Al-Hadži,
jenž pravil se býti nadšen s hůry jako Mohamed, veškery kmeny do
války proti nevěřícím, to jest Evropanům. Roznesl zhoubu a spoustu
mezi řekou Senegalem a jejím přítokem Falemo. Tři fanatické hordy
jím vedené zrejdily zemi tak, že neušetřily ani chaty, drancujíce
a ubíjejíce; postoupil až do úvalu nigerského k městu Segu, jemuž
hrozilo dlouho nebezpečí. Roku 1857 zamířil více na sever
a ohrožoval tvrz Médinu, vystavěnou Francouzi na březích řeky;
tuto usedlost hájil rek, Pavel Holl, jenž odrážel útoky po několik
měsíců nemaje potravy, nemaje skorom střeliva, až přitrhl
241

plukovník Faidherbe a jej vybavil. Al-Hadži a jeho roty přešli pak
zase Senegal a vrátili se do Kaarty, kde dále loupili a krev prolévali;
v tyto končiny pak uprchl a zde nalezl útulek se svými loupežnými
sbory, a věřte mi, že by nebylo radno octnouti se v jeho moci.“
„Neoctneme se v ní,“ pravil Joe, „bychom i musili obětovat svou
obuv, aby se Viktorie vznesla.“
„Nemáme daleko k řece,“ odvětil doktor „ale tuším, že náš balon
nebude s to, aby nás donesl za ni.“
„Bude vyhráno, jen když se dostaneme na její břehy,“ ozval se
lovec.
„O to se právě pokoušíme,“ vece doktor; „ale jedna věc mě
znepokojuje.“
„Jaká?“
„Musíme se přenést přes hory, a to bude těžké, poněvadž
nemohu zvýšiti vzestupnou sílu balonu, i když vyvodím žár co
možná největší.“
„Vyčkejme,“ pravil Kennedy, „a pak uvidíme.“
„Ubohá Viktorie!“ posteskl si Joe, „přilnul jsem k ní jako
námořník k lodi; nerozloučím se s ní bez bolesti. Není již taková,
jako byla, když jsme se vydali na cestu, ovšem! ale proto se nesmí
tupit! Prokázala nám platné služby, a srdce mi bude krvácet, budu-li
ji musit opustiti.“
„Upokoj se, Joe; opustíme-li ji, opustíme ji z donucení. Bude nám
sloužiti, až jí dojdou síly nadobro. Žádám na ní jen dvacetčtyři
hodiny ještě.“
„Vysiluje se,“ pravil Joe pozoruje balon, „chřadne a život z ní
prchá. Ubohá vzducholoď!“
„Nemýlím-li se,“ podotekl Kennedy, „vidím na obzoru hory,
o nichž jsi se zmínil, Samuele.“
„Jsou to ony,“ odtušil doktor prohlédnuv si je dalekohledem,
„zdá se mi, že jsou velmi vysoké, bude nám krušno dostati se přes
ně.“
„Což se jim nemůžeme vyhnouti?“
„Nemyslím, Dicku; viz, jak ohromné prostranství zaujímají:
téměř polovic obzoru!“
„Ba zdá se, jako by se kolem nás stahovaly,“ řekl Joe; „přibývá
jich na pravo i na levo.“
242

„Musíme přes ně stůj co stůj.“

Neohrožený jonák přidržoval se okraje loďky.

Tyto překážky tak nebezpečné zdály se blížiti s náramnou
rychlostí, či ať lépe díme, vítr velice prudký hnal Viktorii k ostrým
štítům. Buď jak buď, musili vystoupiti, ač nechtěli-li naraziti.
„Vyprázdněme schránku na vodu,“ pravil Fergusson; „ponechme
si jen tolik, kolik potřebí na den.“
„Tak!“ zvolal Joe.
„Stoupá-li balon?“ otázal se Kennedy.
243

„Trochu, na padesát stop,“ odpověděl doktor nespouštěje očí
s tlakoměru. „Ale to nestačí.“
Vysoká temena blížila se vskutku cestovatelům, že se podobalo,
jako by se na ně řítila: strměla ještě vysoko nad ně, převyšujíce je
aspoň o pět set stop.
Zásoba vody pro dmuchavku svržena rovněž; ponechali si pouze
několik litrův; ale to vše ještě nepostačovalo.
„A přece musíme přes ně,“ pravil doktor.
„Shoďme schránky, když jsme je vyprázdnili,“ navrhl Kennedy.
„Shoďte je.“
„Tak!“ odtušil Joe. „člověku je bolno, když jde kus za kusem.“
„Tobě pak, Joe, ať nepřipadne obětovat se zase jako ondy! Staň
se, co staň, přísahej mi, že nás neopustíš.“
„Buďte bez starosti, neopustíme se.“
Viktorie vznesla se do výše asi dvacíti sáhů; leč horský hřbet
posud nad ni vyčníval. Byl to hřeben dosti rovný, jímž končila skalní
stěna kolmo vyvstávající. Převyšoval cestovatele ještě o více než dvě
stě stop.
„Za deset minut,“ pravil si doktor v duchu, „roztříští se naše
loďka o tyto skály, nepodaří-li se nám vyšvihnout se nad ně!“
„Nuže, pane Samuele?“ otázal se Joe.
„Ponechej toliko zásobu pemmikanu a vyhoď všecko to maso,
které tíží.“
Balonu ubylo zase váhy asi padesáti liber; povznesl se velmi
patrně; ale málo na tom sešlo, poněvadž nevystoupil nad úroveň
pohoří. Postavení bylo děsné; Viktorie ujížděla nadmíru rychle; bylo
na bíledni, že se rozbije na kusy, srážka byla by v pravdě strašlivá.
Doktor rozhlížel se po loďce.
Byla takměř prázdna.
„Bude-li třeba, Dicku, buď hotov obětovati své zbraně.“
„Obětovat své zbraně?“ opáčil lovec s pohnutím.
„Příteli, požádám-li tě za to, nebude jiného zbytí.“
„Samuele! Samuele!“
„Tvé zbraně, tvé zásoby olova a prachu mohou nás státi život.“
„Blížíme se!“ zvolal Joe, „blížíme se!“

244

Deset sáhů! Hora převyšovala Viktorii ještě o deset sáhů. Joe
uchopil pokryvky a svrhl je s loďky. Nezmíniv se o tom Kennedyovi
ani slůvkem, vyhodil rovněž několik váčků kulek a olova.
Balon se vznesl; vystoupil nad nebezpečné témě, a jeho vrchní
pol zastkvěl se slunečními paprsky. Avšak loďka nalézala se ještě
o něco pod úrovní skal, o něž musila se nevyhnutelně roztříštiti.
„Kennedy! Kennedy!“ vzkřikl doktor, „vyhoď zbraně, sice je po
nás veta.“
„Počkejte, pane Dicku!“ zvolal Joe, „počkejte!“
A Kennedy otočiv se viděl Joa, an mizí za krajem loďky.
„Joe! Joe!“ vykřikl.
„Nešťastník!“ zaúpěl doktor.
Hřeben hory byl na tom místě zšíří asi dvacíti stop, a na druhé
straně mělo úbočí nenáhlejší sklon. Loďka octla se právě v úrovni
této plošiny dosti rovné; přesmekla se přes půdu složenou z ostrých
kamenů, které pod ní skřípaly.
„Přejíždíme! přejíždíme! přejeli jsme!“ ozval se hlas, jehož zvuky
rozbušily Fergussonovi srdce radostí.
Neohrožený jonák přidržoval se rukama spodního kraje loďky;
běžel pěšky po hřebeně, ulehčuje takto balonu o celou svoji váhu; ba
byl nucen pevně se k němu upínat, neboť se mu div nevymkl.
Když se ocitl na protějším svahu a před ním rozevřela se propast,
vyhoupl se Joe napjav mocně síly, zachytil se provazoví a vylezl
zase ke svým druhům.
„Nic tak těžkého,“ pravil.
„Statečný Joe, příteli!“ zvolal doktor jsa všecek dojat.
„Ó! co jsem učinil,“ odpovědě Joe, „neučinil jsem pro vás, ale pro
karabinu páně Dickovu! Byl jsem jí tím povinen od té doby, co
vyrazila duši z těla tomu Arabovi! Platím rád dluhy, a teď jsme
vyrovnáni,“ dodal podávaje lovci oblíbenou jeho zbraň. „Bylo by mě
velice bolelo, kdybyste se byl s ní rozloučil.“
Kennedy stiskl mu silně ruku nejsa mocen slova.
Viktorii nezbývalo pak než sestupovati; to jí bylo snadno; octla se
brzy zase asi na dvě stě stop nad zemí a byla pak v rovnováze. Půda
zdála se býti rozervána; jevila četné vypnuliny, jimž bylo velmi
těžko se vyhnouti v noci s balonem, který již neposlouchal. Večer
245

nastal kvapem, a jakkoli se mu nehrubě chtělo, doktor byl přece
nucen odhodlati se k zastávce až do zítřka.
„Vyhledáme si příznivé místo a zastavíme se,“ pravil.
„Ach!“ odtušil Kennedy, „konečně jsi se rozhodl.“
„Ano, přemýšlel jsem dlouho o záměru, jejž provedeme; je teprva
šest hodin večer, budeme míti kdy. Spusť kotvy, Joe.“
Joe poslechl a dvé kotev viselo pod loďkou.
„Pozoruji širé lesy,“ ujal se opět slova doktor; „pojedeme nad
samými jich vrcholky a zachytíme se v některém stromě. O živý svět
nesvolil bych k tomu, abychom strávili noc na zemi.“
„Což bude lze sestoupit?“ otázal se Kennedy.
„Nač? Pravím vám ještě jednou, že by bylo nebezpečno se
rozcházet. Kromě toho je mi třeba vaší pomoci k nesnadné práci.“
Viktorie, plynoucí nad korunami nesmírných lesů, stanula brzy
náhlým rázem; její kotvy uvázly; s večerem utichl vítr; i vznášela se
takměř nehybně nad širou zelenou plání, složenou z vrcholků
sykomorového lesa.

246

XLII.
Šlechetný zápas. – Poslední oběť. – Dmuchavkový přístroj. – Obratnost
Joova. – Půlnoc. – Hlídka doktorova. – Hlídka Kennedyova. – Usne. –
Požár. – Křiky a ryky. – Mimo dosah.
Doktor Fergusson jal se určovati polohu dle výšky hvězd; byl od
Senegala vzdálen sotva na čtyřicet kilometrů.
„Vše, co můžeme učinit, přátelé,“ ujal se slova označiv si místo na
mapě, „jest, abychom se dostali přes řeku; ale poněvadž tam není
ani mostu ani lodic, dlužno se přes ni stůj co stůj dostati v baloně;
a proto musíme si ještě ulehčit.“
„Ale vždyť nevidím, jak si můžeme ulehčit,“ odpověděl lovec
obávaje se o zbraně; „leč by některý z nás odhodlal se obětovat i,
zůstat pozadu, a to je na mně, hlásím se o tu čest.“
„Oho!“ ozval se Joe, „což pak není mým zvykem…“
„Nejde o to, příteli, aby se člověk svrhl, nýbrž aby dorazil pěšky
na africké pobřeží; jsem dobrý chodec, dobrý lovec…“
„K tomu nikdy nepřivolím!“ namítal Joe.
„Váš šlechetný zápas je zbytečný, stateční přátelé,“ pravil
Fergusson; „doufám, že s námi nedojde do této krajnosti; ostatně
kdyby bylo třeba, nerozloučili bychom se nikterak, nýbrž zůstali
bychom pospolu a prošli tento kraj.“
„Dobře promluveno,“ přisvědčil Joe; „malá procházka nám
neuškodí.“
„Ale dříve,“ vece doktor, „užijeme posledního prostředku,
abychom ulehčili Viktorii.“
„Jakého,“ zeptal se Kennedy; „jsem naň opravdu zvědav.“
„Zbavíme se dmuchavkových schránek, Bunzenova sloupu
a hadice; to jest váha skorem devíti set liber, s nimiž je těžko vléci se
vzduchem.“
„Ale, Samuele, čím vyvodíš pak napětí plynu?“
„Ničím; obejdeme se bez napětí.“
„Vždyť pak…“
„Poslyšte mě, přátelé; vypočetl jsem velmi zevrubně, kolik nám
zbývá vzestupné síly; stačí, aby nás unesla všecky tři a něco těch
247

věcí, které nám zbývají; vážíme ledva pět set liber i s těma dvěma
kotvama, které si hodlám ponechat.“
„Milý Samuele,“ odvětil lovec, „v podobné věci má tvé slovo
větší platnost nežli naše; ty‘s jediným soudcem okolností; rci, co
máme učinit, a učiníme to.“
„Jsem vám k službám, pane.“
„Opětuji vám, přátelé, jakkoli je to vážné rozhodnutí, že dlužno
obětovat náš přístroj.“
„Obětujme jej,“ odtušil Kennedy.
„Do díla!“ zvolal Joe.
Nebyla to lehká práce; bylo třeba rozebírati přístrojek kousek po
kousku; nejprv uvolněna směšovací schránka, pak schránka
dmuchavková a posléze schránka, kde se dál rozklad vody; bylo
potřebí spojených sil tří cestovatelů k vyrvání držadel ze dna loďky,
do něhož byla pevně zadělána; leč Kennedy byl tak silný, Joe tak
zručný, Samuel tak důmyslný, že se jim to podařilo; tyto různé části
vyházeny po sobě z loďky i zmizely, zůstavivše široké mezery
v hustém listí sykomor.
„Černoši se asi podiví,“ pravil Joe, „až najdou podobné předměty
v lese; jsou s to, aby si je povýšili za modly!“
Po té došlo na roury ústící do balonu, které byly spojeny s hadicí.
Joovi podařilo se přeříznouti několik stop nad loďkou kaučukové
články; s rourami však byla větší potíž, poněvadž držely vrchním
koncem, jsouce mosazným drátem připevněny k samému kruhu
záklopky.
Tu osvědčil Joe podivuhodnou obratnost; vyzuv se na boso, aby
neporouchal obalu vylezl po síti přes kolísání až na témě balonu,
a tam drže se rukou tohoto kluzkého povrchu, oddělal s neskonalou
námahou vnější šrouby, jimiž byly roury upevněny. Roury povolily
pak snadno a byly odstraněny spodkem, jejž uzavřeli neprodyšně
silným úvazkem.
Viktorie, zbavená této značné tíže, vzpřímila se ve vzduchu
a napínala mocně kotviční vazák.
O půlnoci byly tyto rozličné práce šťastně skončeny, ačkoli
cestovatele nemálo unavily. Povečeřeli na chvat pemmikanu
a studeného grogu, neboť doktor neměl již žáru, který by posloužil
Joovi.
248

Ostatně Joe a Kennedy klesali únavou.
„Lehněte si a spěte, přátelé,“ pravil k nim Fergusson; „vezmu si
na starost první hlídku; ve dvě hodiny vzbudím Kennedye; ve čtyři
hodiny vzbudí Joa; – v šest hodin vydáme se na cestu, a kéž nás
nebesa za tohoto posledního dne ještě ostříhají!“
Nedavše se dále pobízeti, natáhli se dva soudruzi doktorovi na
dno loďky a usnuli spánkem rovněž náhlým, jako tvrdým.
Noc byla klidna; několik mračen přesunulo se přes poslední čtvrt
měsíce, jehož nejasné paprsky ledva pronikaly temnotou. Fergusson,
opíraje se loktem o kraj loďky, rozhlížel se vůkol sebe; pozoroval
bedlivě tmavou listnatou roušku, jež se mu rozkládala pod nohama,
zamezujíc mu pohled na zemi; všeliký šramot zdál se mu
podezřelým; ani šelest listí neušel jeho pozornosti.
Byl v náladě, kterou samota činí tím vnímavější, a za níž neurčitá
hrůza obchází smysly. Na sklonku podobné cesty, když již již
ociťuje se u cíle, překonav tolikeré překážky, podléhá člověk
obavám tím trapnějším, dojmům tím mocnějším, i zdá se mu, jako
by toužený cíl před ním prchal.
Kromě toho nemělo nynější postavení nic konejšivého do sebe;
nalézaliť se v barbarské zemi a na plavidle, které mohlo přes tu
chvíli vypověděti službu. Doktor nespoléhal již na balon, jako dříve;
ta tam byla doba, kdy jej směle řídil, moha se naň úplné bezpečiti.
Jsa zmítán těmito dojmy, doktor domníval se chvílemi doslýchati
neurčité šramoty, vycházející z širých těch lesů; ba zdálo se mu, že
mezi stromy prošlehl náhlý záblesk; – díval se bystře a zamířil noční
dalekohled v tu stranu; avšak nic se neukázalo, ba podobalo se, jako
by zavládlo ticho ještě hlubší.
Fergussona šálil bezpochyby přelud; naslouchal, aniž pochytil
zvuku sebe slabšího. Ježto pak uplynuly hodiny jeho hlídky, vzbudil
Kennedye, vložil mu na srdce, aby bděl co nejostražitěji, a lehl si
k Joovi, který spal spánkem spravedlivých.
Kennedy zapálil si klidně dýmku a mnul si oči, které stěží otvíral;
uvelebiv se do kouta, jal se silně dýmati, aby zaplašil spaní.
Kolem něho bylo rozloženo hrobové ticho; lehký větřík ševelil
stromovými korunami a pohupoval zlehka loďkou, kolébaje lovce
ve spánek, jenž naň doléhal mimo vůli; bráně se mu, otevřel
249

několikrát víčka, vyslal do noci několik z těch pohledů, které nevidí,
a usnul posléze, podlehnuv umdlenosti.
Jak dlouho tonul v této nevědomé ospalosti? Neměl o tom ani
zdání při procitnutí, které způsobil najednou nenadálý praskot.
Promnul si oči a vstal. Mocný žár sálal mu do obličeje. Les byl
v plamenech.
„Hoří! hoří!“ vzkřikl, nechápaje, co se děje.
Jeho dva druzi vyskočili.
„Co jest?“ otázal se Samuel.
„Požár!“ odvětil Joe. „Ale kdož asi…“
V tom strhl se hlučný ryk pod listím jasné ozářeným.
„Ha! divoši!“ zvolal Joe. „Založili oheň v lese, aby nás jistěji
upálili!“
„Talibasové! bezpochyby marabutové Al-Hadžiovi!“ pravil
doktor.
Ohnivý kruh svíral Viktorii; praskot suchého dříví mísil se se
sykotem čerstvých větví; liany, lupeny, všecky živoucí části tohoto
rostlinstva svíjely se ve zhoubném živlu; zraky zřely toliko
plamenné moře; mohutné stromy obrážely se černě v té výhni a jich
větve sršely uhlíky do běla rozžhavené; – tato plápolající spousta,
tento požár odrážel se na oblacích rudou záplavou a cestovatelům
zdálo se, že jsou obemknuti ohnivou koulí.
„Prchněme!“ vzkřikl Kennedy, „na zemi! tam jediné kyne nám
spása!“
Leč Fergusson zadržel ho pevnou rukou, a přiskočiv ku
kotvičnímu vazáku, přeťal jej na ráz sekerou. Plameny, šlehajíce
k balonu, plazily se již po jeho osvětlených stěnách; avšak Viktorie,
vybavená z pout, vznesla se do povětří výše než na tisíc stop.
Strašlivý křik strhl se dole v lese, provázen jsa silnými třesky
palných zbraní; balon zamířil k západu, byv uchvácen proudem,
jenž rozvanul se na úsvitě.
Byly čtyři hodiny z rána.

250

XLIII.
Talibasové. – Pronásledování. – Zpustošený kraj. – Mírný vítr. – Viktorie
klesá. – Poslední zásoby. – Poskoky Viktorie. – Obrana výstřely. – Vítr se
sesiluje. – Řeka Senegal. – Vodopády Guinské. – Horký vzduch. – Přelet
přes řeku.
„Kdybychom byli opominuli opatrnosti a nebyli se zbavili včera
zbytečné tíže,“ pravil doktor, „bylo by po nás dojista veta bývalo.“
„Z toho je vidět, jak dobře jest udělat vše v čas,“ odvětil Joe;
„člověk vyvázne, a nic není přirozenějšího.“
„Ještě není po nebezpečí,“ namítl Fergusson.
„Čeho pak se obáváš?“ optal se Dick. „Viktorie nemůže se snésti
bez tvé vůle, a kdyby se snesla?“
„Kdyby se snesla! Dicku, pohleď!“
Cestovatelé měli právě kraj lesa za sebou i spatřili asi třicet
jezdcův, oděných širokými spodky a vlajícími burnusy; – někteří
z nich byli ozbrojeni kopími, jiní dlouhými puškami; jeli volným
cvalem na bystrých, ohnivých koních směrem Viktorie, jež plula
s mírnou rychlostí.
Když uzřeli cestovatele, dali se do divokého křiku, máchajíce
zbraněmi; zloba a hrozba zračila se jim na černohnědých tvářích,
jimž dodávaly řídké, ale ježaté vousy výrazu tím ukrutnějšího;
ujížděli bez námahy po nížících se návrších a nenáhlých úbočích, jež
se svážejí k Senegalu.
„To jsou oni!“ vece doktor, „krvelační Talibasové, sveřepí
marabutové Al-Hadžiovi! Raději bych se octl v širém lese v kruhu
dravých zvířat, nežli v rukou těch zbojníků.“
„Nevypadají příjemně!“ podotekl Kennedy, – „a jsou silní
chlapi!“
„Na štěstí ty šelmy nelítají,“ dodal Joe, „a to je také něco.“
„Vizte,“ ukazoval Fergusson, „ty rozbořené vsi, ty spálené chyše!
toť jejich dílo; a kde se vztahovaly žírné nivy, tam zplodili oni
suchopár a pustotu.“
„Hlavní věcí jest, že na nás nemohou,“ těšil se Kennedy, „a
podaří-li se nám dostati řeku mezi ně a sebe, budeme v bezpečí.“
251

A vzav na mušku jednoho z nejpřednějších jezdců, vypálil.

„Pravdu díš, Dicku; ale nesmíme spadnout,“ odpověděl doktor,
utkvěv pohledem na tlakoměru.
„Buď jak buď, Joe,“ řekl Kennedy; „nepotážeme se se špatnou,
přichystáme-li si zbraně.“
„Na škodu to nebude, pane Dicku; můžeme býti povděčni, že
jsme je cestou neutrousili.“
„Má karabina!“ zvolal lovec. „Doufám, že se s ní nikdy
nerozloučím.“
A Kennedy nabil ji co nejpečlivěji; zbývalo mu dostatek prachu
a kulí.
252

„V jaké výšce tíhneme?“ otázal se Fergussona.
„Asi sedmi set padesáti stop; ale nejsme již s to, abychom hledali
příznivé proudy, vystupujíce nebo sestupujíce; – závisíme zcela na
balonu.“
„To je mrzuté,“ odtušil Kennedy; „vítr nevěje příliš silně
a kdybychom byli uhodili na vichr, jaký nás stihl za minulých dní,
byli by nám ti zákeřníci již dávno sešli s očí.“
„Ti lotři jedou za námi volným cvalem, jako by si hráli; je to jako
projížďka pro zábavu,“ podotekl Joe.
„Kdybychom byli na dostřel,“ pravil lovec, „ukrátil bych si chvíli
tím, že bych je smetl s koní jednoho po druhém.“
„Ouha!“ odpověděl Fergusson; „vždyť by byli oni rovněž na
dostřel, a naše Viktorie byla by snadným terčem kulkám z jich
dlouhých pušek; kdyby pak ji rozstříleli, suď sám, v jakém bychom
byli postavení.“
Talibasové neustali stíhati vzducholoď po celé ráno. Do jedenácti
hodin dopoledne urazili cestovatelé sotva dvacetpět kilometrů na
západ.
Doktor pozoroval bedlivě všeliký mráček na obzoru. Obávalť se
neustále změny v ovzduší. Kdyby byl zahnán zpět k Nigeru, kam by
se poděl? Mimo to znamenal, že balon patrně klesá; od ranního
odjezdu snesl se už níže o více nežli tři sta stop, a Senegal byl dosud
vzdálen zajisté na dvacet kilometrů; při nynější rychlosti bylo ještě
počítati na cestu aspoň tři hodiny.
V tom obrátil k sobě jeho zřetel nový křik; Talibasové spěchali,
pobádajíce koně.
Doktor pohleděv na tlakoměr, pochopil příčinu toho ryku.
„Což sestupujeme?“ zeptal se Kennedy.
„Ano,“ přisvědčil Fergusson.
„U všech všudy!“ zaklel v duchu Joe.
Než uběhlo čtvrt hodiny, byla loďka sotva sto padesát stop nad
zemí, ale vítr vál prudčeji.
Talibasové rozehnali koně, a za nedlouho rozlehl se vzduchem
hromadný výstřel z pušek.
„Jste příliš daleko, hlupci!“ zvolal Joe; „uznávám za dobré
odkázat ty padouchy do slušné vzdálenosti.“
253

A vzav na mušku jednoho z nejpřednějších jezdců, vypálil;
Talibas svalil se na zemi; jeho soudruzi stanuli, a Viktorie jim
nadskočila.
„Jsou opatrni,“ prohodil Kennedy.
„Poněvadž mají za jisto, že nás dostanou do své moci,“ odtušil
doktor; „dostanou nás, sneseme-li se ještě níže! Musíme vystoupit
stůj co stůj!“
„Co vyhodíme?“ otázal se Joe.
„Všecky zbývající zásoby pemmikanu! Ubude nám tím přec asi
třicet liber!“
„Už se stalo pane!“ pravil Joe vykonav rozkaz pánův.
Loďka, která se již takměř dotýkala půdy, vyhoupla se za
hlučného křiku Talibasův; ale za půl hodiny po té spouštěla se
Viktorie zase kvapem k zemi; ucházelť plyn průduchy obalu.
Netrvalo dlouho a loďka vznášela se nad samou zemí; černoši AlHadžiovi rozjeli se za ní úprkem; ale jak se děje v podobných
případech, sotva Viktorie zavadila o půdu, odmrštila se skokem
a spustila se poznovu o kilometr dále.
„Což pak neunikneme?“ katil se Kennedy.
„Vyhoď zásobu kořalky, Joe,“ zvolal doktor, „nástroje, vše co má
jakoukoli váhu, i naši poslední kotvu, poněvadž je toho třeba!“
Joe utrhl tlakoměry a teploměry; ale to vše vydalo málo a balon
na okamžik vystoupiv klesl brzy zase k zemi. Talibasové jenjen letěli
za ním a byli od něho vzdáleni už jen dvě stě kroků.
„Vyhoď obě ručnice!“ rozkázal doktor.
„Dříve ne, dokud je aspoň nevystřelím,“ ozval se lovec.
I zahoukly čtyři rány po sobě a stihly do davu jezdců; čtyři
Talibasové skáceli se s koní za zběsilého křiku roty.
Viktorie opět se povznesla; vymršťovala se náramnými skoky jak
ohromný pružný míč, od země se odrážející. Byla to zvláštní
podívaná na nešťastníky, usilující prchnouti obrovskými kročeji,
kteří zdáli se jako kdys Anteus nabývati nové síly, jakmile se dotekli
půdy! Ale bylo třeba učiniti konec tomuto postavení. Nadcházelo
poledne. Viktorie ochabovala, prázdnila se, prodlužovala se; její obal
plaskl a vlnil se; dykyta pozbyla napětí a skládala se v záhyby, jež
o sebe šustěly.
„Nebesa nás opouštějí,“ pravil Kennedy; „spadneme!“
254

Joe neodpověděl pohlížeje na pána.
„Nespadneme!“ řekl doktor, „můžeme ještě odhodit přes sto
padesát liber.“
„Co pak?“ otázal se Kennedy nemaje za jiné, nežli že se jeho
přítel zbláznil.
„Loďku,“ odslovil Fergusson, „Zachyťme se v síti! Můžeme se
držet smyček a dostihnout řeky! Honem! honem!“
A tito odvážní mužové neváhali pokusiti se takto o spásu.
Zavěsili se do ok sítě, jak řekl doktor, a Joe drže se rukou zpřetínal
provazy loďky; spadla v tom, když balon nadobro již uléhal k zemi.
„Hurá! hurá!“ vykřikl, zatím co balon zbavený tíže vystupoval na
tři sta stop do vzduchu.
Talibasové pobízeli koně; pádili, co jim nohy stačily; ale Viktorie,
uhodivši na bystřejší vítr, předstihla je a tíhla rychle k pahorku,
který tarasil západní obzor. To byla okolnost cestovatelům příznivá,
neboť se mohli přes něj přenésti, kdežto horda Al-Hadžiova byla
nucena odbočiti na sever, aby objela tuto poslední překážku.
Tři přátelé drželi se pevně sítě; podařilo se jim svázati ji pod
sebou v jakýsi visutý vak. Když přeletěli pahorek, zvolal doktor
náhle: „Řeka! řeka! Senegal!“
Vzdálí tří kilometrů valila se vskutku řeka proudem velice
širokým; protější břeh, nízký a úrodný, kynul bezpečným útočištěm
a hodil se znamenitě k sestupu.
„Ještě čtvrt hodiny a jsme zachráněni!“ pravil Fergusson.
Leč nemělo tak býti; prázdný balon klesal ponenáhlu na půdu
téměř prostou všeho rostlinstva. Byly to táhlé svahy a skalnaté
pláně; rostlo tam sotva několik křovisk a hustá tráva vyschlá
slunečním úpalem.
Viktorie zavadila několikrát o zemi a opět se vyhoupla; jejím
poskokům ubývalo výšky a rozsahu; při posledním uvázla vrchní
částí sítě ve vysokém větvoví baobabu, jediného osamělého stromu
v této pusté krajině.
„Jest po všem,“ pravil lovec.
„A sto krokův od řeky,“ dodal Joe.
Tři nešťastníci slezli na zemi, a doktor vlekl své dva druhy
k Senegalu. Z řeky vyzníval v těchto místech nepřetržitý jekot;
255

dospěv na břeh Fergusson poznal slapy Guinské! Na břehu ani
lodičky; nikde živé duše.

Francouzové skočili do řeky.

Senegal maje šířky dva tisíce stop, řítil se s výše stopadesáti stop
s ohromným hukotem. Tekl od východu k západu, a skalní pásmo,
tarasící jeho tok, táhlo se od severu k jihu. Prostřed vodopádu
vyvstávaly skály podivných tvarů jako náramná předpotopní
zvířata, zkamenělá prostřed vody.
Bylo zjevno, že přes tuto propast nelze se dostati; Kennedy
neubránil se zoufalému posunku.
Ale doktor Fergusson zvolal s názvukem rázné odvahy:
„Ještě není po všem!“
„Vždyť jsem to věděl,“ pravil Joe s tou důvěrou ve svého pána,
jíž nedovedl nikdy zbýti.
Pohled na tu suchou trávu vnukl doktorovi smělou myšlenku.
Byla to jediná čáka na spásu. Dovedl své soudruhy chvatně k obalu
balonu.
„Předstihli jsme ty zbojníky aspoň o hodinu“ řekl; „nemařme
času, přátelé; natrhejte hodně mnoho této suché trávy; potřebuju jí
při nejmenším sto liber.“
„Co s ní?“ otázal se Kennedy.
„Nemám plynu a proto nám horký vzduch pomůže přes řeku!“

256

„Ach! hodný Samuele!“ zvolal Kennedy, „ty’s muž v pravdě
veliký!“
Joe a Kennedy dali se do práce, a v brzku byla u baobabu
nahromaděna velká kupa.
Zatím zvětšil doktor ústí balonu uříznuv mu spodek; byl tak
opatrný, že otevřel záklopku, aby vyšel vodík třebas ještě v balonu
zbývající; potom naložil suché trávy pod obal a zažehl ji. Nebylo
třeba mnoho času, aby se balon nadmul horkým vzduchem; žár
stoosmdesátistupňový56 stačil zmenšiti o polovinu váhu vzduchu
v baloně uzavřeného, zřediv jej; pročež brala na sebe Viktorie
zřetelně kulatý tvar, ježto nebylo nouze o trávu: oheň neustával
v činnosti péčí doktorovou, a balon se zvětšoval vůčihledě.
Bylo pak tři čtvrti na jednu.
V tom objevila se na severu zdálí tří kilometrů tlupa Talibasů;
bylo slyšeti jich křik a dusot koní rozehnaných největším úprkem.
„Za dvacet minut jsou tady,“ pravil Kennedy.
„Trávu, Joe! trávu! Za deset minut jsme v širém povětří!“
„Tu jest, pane.“
Viktorie byla do dvou třetin nadmuta.
„Přátelé! zachyťme se v síti, jak jsme již učinili.“
„Už,“ odpověděl lovec.
Než uběhlo deset minut, zakolísal se několikrát balon, jevě
náchylnost ke vzestupu. Talibasové se blížili; byli sotva vzdáleni na
pět set kroků.
„Držte se dobře!“ zvolal Fergusson.
„Nemějte strachu, pane! nemějte strachu!“
A doktor přistrčil nohou na ohniště novou kupu trávy.
Balon úplně napiatý zvýšenou teplotou, vzletěl, odehnav větve
baobabu.
„Vzhůru!“ vzkřikl Joe.
Hromadný výstřel z pušek mu odpověděl, ba jedna z kulek
škrábla jej na rameni; leč Kennedy nakloniv se a spustiv karabinu
jednou rukou, srazil ještě jednoho nepřítele s koně.
Zuřivý křik, jehož nelze vylíčiti, provázel vzlet balonu, jenž
vystoupil takměř na osm set stop. Prudký vítr jej uchvátil, i zmítal
56 100° stodílných.

257

a kolísal se děsně, zatím co neohrožený doktor a jeho soudruzi
dívali se do propasti vodopádů, zejících pod jich zraky.
Za deset minut po té sestupovali srdnatí cestovatelé ponenáhlu
k druhému břehu řeky, slova nepromluvivše.
Tam stál hlouček asi desíti mužů, majících na sobě francouzskou
uniformu a ztrnulých překvapením, údivem, úžasem. Lze si
představiti jich údiv, když uzřeli balon, an se vznáší s pravého
břehu řeky. Byli by málem věřili v nějaký nebeský úkaz. Ale jich
představení, námořní poručík a lodní praporečník, věděli z novin
o odvážném pokuse doktora Fergussona a pochopili hned, co to
znamená.
Balon znenáhla splaskuje klesal se smělými vzduchoplavci v jeho
síti visícími; leč bylo pochybno, dostihne-li země; pročež skočili
Francouzové do řeky a pojali tři Angličany do náručí v tom, když
Viktorie spadla na několik sáhův od levého břehu senegalského.
„Doktor Fergusson!“ zvolal poručík.
„On sám a jeho dva přátelé,“ odpověděl klidné doktor.
Francouzové vynesli cestovatele z řeky, kdežto polosplasklý
balon, uchvácený bystrým proudem, sřítil se jak ohromná koule
s vodou senegalskou do slapů Guinských.
„Ubohá Viktorie,“ zalkal Joe.
Doktor nebyl s to, aby potlačil slzu; rozepial náručí, a jeho dva
přátelé padli mu na hruď v mocném rozechvění.

258

XLIV.
Závěrek. – Protokol. – Francouzské
usedlosti. – Stanice
Medinská. –
Bazilišek. – Saint-Louis. – Anglická fregatta. – Návrat do Londýna.
Výprava, meškající na břehu řeky, byla odeslána senegalským
guvernerem; sestávala z dvou důstojníků, pánů Dufraissea,
poručíka námořní pěchoty, a Rodamela, lodního praporečníka, pak
ze šikovatele a sedmi vojínů. Po dva dni již byli zaměstnáni tím, že
hledali nejvhodnější místo k založení stanice u Guiny, když se tu
stali svědky příjezdu doktora Fergussona.
Lze si snadno pomysliti, jakým blahopřáním a objímáním byli tři
cestovatelé zahrnuti. Francouzové, uviděvše vlastníma očima
dovršení odvážného záměru, byli samoděčnými svědky Samuela
Fergussona. A proto požádal je doktor předkem, aby zjistili úředně
jeho příjezd k vodopádům Guinským.
„Neodepřete-li podepsati protokol?“ tázal se poručíka
Dufraissea.
„Jsem vám k službám,“ odvětil Francouz.
Angličané dovedeni do zatímní stanice, zřízené na březích řeky;
tam dostalo se jim péče co nejpozornější a hojných zásob. A tu byl
sepsán protokol v tato slova, jenž je dnes uložen v archivu
zeměpisné společnosti londýnské:
„My nížepsaní dosvědčujeme, že dne dole vytčeného viděli
jsme, jak doktor Fergusson a jeho soudruzi, Richard Kennedy
a Josef Wilson57, přiletěli v baloně, visíce v jeho síti; kterýžto
balon spadl do řečiště, a byv uchvácen proudem, sřítil se do
vodopádů Guinských. Na důkaz pravdy podepsali jsme tento
protokol spolu se svrchu jmenovanými. – Dáno u vodopádů
Guinských, dne 24. května 1862.
„Samuel Fergusson, Richard Kennedy,
Josef Wilson; Dufraisse, poručík námořní pěchoty;
Rodamel, lodní praporečník; Dufays, šikovatel;
57 Dick a Joe značí zdrobněle Richarda a Josefa.

259

Flippeau, Mayor, Pélissier, Lorois,
Rascagnet, Guillon, Lebel, pěšáci.“
Tu skončila podivuhodná cesta doktora Fergussona a jeho
statečných společníkův, ověřená nezávadným svědectvím; – byli
u přátel mezi pohostinnějšími kmeny, které se často stýkají
s francouzskými usedlostmi.
Přibyli na Senegal v sobotu, dne 24. května, a dne 27. téhož
měsíce dorazili na stanici Medinu, ležící severněji nad řekou.
Tam uvítali je francouzští důstojníci s otevřenou náručí, –
osvědčujíce jim pohostinství, s jaké jen byli; doktor a jeho soudruzi
mohli vstoupiti téměř ihned na malý parník Bazilišek, jenž doplul
po Senegalu až do jeho ústí.
Za čtrnácte dní po té, dne 10. června, dorazili do Saint-Louisa,
kde jim guvernér uchystal velkolepou přivítanou; zotavili se úplně
z přestálých dojmů a svízelů. Ostatně říkal Joe každému, komu se
chtělo poslouchati:
„Taková cesta, jako byla naše, nestojí celkem za nic, a kdo dychtí
po rozčilení, tomu radím, aby jí nepodnikal; člověku se na konec
znechutí, a kdyby nebylo příhod na jezeře Čadském a na Senegale,
myslím opravdu, že bychom byli umřeli dlouhou chvílí!“
Anglická fregata byla na odjezdě; tři cestovatelé přeplavili se na
ni; dne 25. června dojeli do Portsmoutha a druhého dne octli se
v Londýně.
Nebudeme líčiti, jakého přijetí dostalo se jim v královské
zeměpisné společnosti, ani jakou horlivou účastí byli zahrnuti.
Kennedy odjel hned do Edinburku se svou slavnou karabinou;
spěchal uspokojit svoji starou hospodyni.
Doktor Fergusson a jeho věrný Joe zůstali týmiž lidmi, jakými
jsme je poznali. – Ale udála se s nimi přece nevědomky změna.
Staliť se přáteli.
Časopisy celé Evropy oplývaly chvalořečmi o odvážných
badatelích, a Daily Telegraph vyšel v devíti stech sedmdesátisedmi
tisících výtisků v den, kdy uveřejnil stručný výpis jich výzkumné
cesty.
Doktor Fergusson přednášel na veřejné schůzi v královské
zeměpisné společnosti o své vzduchoplavecké výpravě, i dostalo se
260

mu spolu s jeho dvěma soudruhy zlaté medaille, určené odměnou
za nejpamátnější výzkum roku 1862.
Cestou doktora Fergussona zjištěny předkem a vyvýšeny nade
vši pochybnost zeměpisné skutky a zprávy, podané pány Barthem,
Burtonem, Spekem a jinými. Vzhledem k nynějším výpravám pánů
Spekea a Granta, Heuglina a Munzingera, bude nám co nevidět
možno přesvědčiti se o pravdivosti vlastních objevů doktora
Fergussona v těch nesmírných končinách, které se vztahují mezi
čtrnáctým a třicátýmtřetím stupněm délky.

261

Jules Verne
Pět neděl v baloně
Vydala Městská knihovna v Praze
Mariánské nám. 1, 115 72 Praha 1
V MKP 1. vydání
Verze 1.0 z 11. 9. 2013
Gulliverovy cesty
Jonathan Swift

Díl první

CESTA DO LILIPUTU

1

I.
Můj otec měl malý statek v kraji nottinghamském. Já
jsem byl třetí z pěti synů. Když mi bylo čtrnáct let, poslal
mě na studie do Cambridge. Zůstal jsem tam tři roky a
horlivě jsem se věnoval studiu. Náklad na mé vydržování
však byl veliký na náš skrovný majetek - přes to, že jsem
měl jistý hubený příjem - a proto jsem vstoupil do učení
k panu Jakubu Batesovi v Londýne. Byl to vynikající
ranhojič, u něhož jsem setrval další čtyři roky. Otec mi
občas posílal trochu peněz. Vynakládal jsem je na to,
abych se naučil plavectví a jiným odvětvím matematiky,
užitečným pro cestování. Vždy jsem věřil, že cestování
dříve nebo později bude mým údělem.
Když jsem odešel od pana Batesa, vrátil jsem se k
otci. S jeho pomocí a s pomocí strýce Jana a některých
jiných příbuzných jsem sehnal čtyřicet liber a slib, že mi
budou posílat třicet liber ročně, abych mohl studovat v
Leydenu. Tam jsem studoval dva roky a sedm měsíců
lékařství, neboť jsem věděl, že mi to na dlouhých cestách
bude na prospěch.
Brzy po návratu z Leydenu doporučil mě můj dobrý
učitel, pan Bates, za lodního lékaře na loď Vlaštovka,
jejímž velitelem byl kapitán Abraham Pannell. Sloužil
jsem. u něho tři a půl roku a podnikl jsem s ním jednu
nebo dvě cesty na Blízký Východ a do některých jiných
částí světa. Když jsem se vrátil, rozhodl jsem se, že se
usadím v Londýně. Pan Bates, můj učitel, mě k tomu také
pobízel a doporučil mě několika pacientům. Najal jsem si
část malého domu ve Starém Městě, a poněvadž mi
radili, abych se oženil, pojal jsem za manželku Marii

2

Burtonovou,
druhou
dceru
Edmunda
Burtona,
obchodníka s pleteným zbožím v Newgateské ulici. S ní
jsem dostal věnem čtyři sta liber.
Leč můj dobrý učitel Bates zemřel asi po dvou letech
a protože jsem měl málo přátel, začala má praxe upadati.
Poradil jsem se tedy se svou ženou a s několika známými
a rozhodl se, že půjdu opět na moře.
Byl jsem postupně lékařem na dvou lodích a vykonal
jsem v době šesti let několik plaveb do Indie a na
Západoindické ostrovy. Tím jsem poněkud rozmnožil
svůj majetek. Volný čas jsem trávil četbou nej lepších
spisovatelů, stalých i novějších, neboť jsem vždy byl
zásoben značným počtem knih. Když jsme vystoupili na
pobřeží, pozoroval jsem zvyky a povahu lidu a učil jsem
se též jejich řeči. To se mi velice dařilo, neboť mám
dobrou paměť.
Poslední z těchto plaveb nedopadla právě šťastně,
takže se mi moře omrzelo a zamýšlel jsem zůstati doma u
ženy a u rodiny. Odstěhoval jsem se ze Starého Města do
Fetterské ulice a odtud do Wappingu, doufaje, že
dosáhnu úspěšnější praxe mezi námořníky. Avšak
nedařilo se mi tam. Po třech letech očekávání, že nastane
obrat k lepšímu, přijal jsem výhodnou nabídku kapitána
Viléma Pricharda, velitele Antilopy, která se chystala na
plavbu do Tichého oceánu. Vypluli jsme z Bristolu 4.
května 1699 a z počátku byla naše plavba velmi úspěšná.
Z jistých důvodů nepokládám za vhodné obtěžovati
čtenáře podrobnostmi našich dobrodružství v těch
mořích. Stačí, řeknu-li, že nás při plavbě do Indie zahnala
prudká bouře na severozápad od Tasmánie. Měřením
jsme zjistili, že jsme na 30 stupních 2 minutách jižní

3

šířky. Dvanáct mužů z posádky lodi zemřelo z nesmírné
námahy a špatné stravy. Ostatní byli velmi zesláblí.
Pátého listopadu, kdy v těchto končinách počíná léto,
zpozorovali lodníci skalisko a to teprve ve vzdálenosti
půl lana od lodi, neboť počasí bylo velmi mlhavé. Avšak
vítr byl tak silný, že jsme byli zahnáni přímo na ně a loď
rázem roztržena. Šest mužů, mezi nimi já, spustilo na
moře člun, takže se nám podařilo uniknout z dosahu lodi
a skaliska.
Veslovali jsme, počítám, asi tři míle. Pak už jsme se
nemohli ani hnout, neboť jsme byli vyčerpáni již
namáhavou prací na lodi. Svěřili jsme se tedy vlnám a asi
za půl hodiny se náš člun převrhl prudkým nárazem větru
od severu. Co se stalo s mými druhy ve člunu a s těmi,
kteří unikli na skalisko nebo zůstali na lodi, nemohu říci.
Soudím však, že jistě všichni zahynuli.
Co mne se týče, plaval jsem, jak mne osud vedl, a vítr
a příliv mě hnaly kupředu. Často jsem spouštěl nohy, ale
dna jsem neucítil. Když již bylo téměř po mně a nebyl
jsem s to zápasit déle, ucítil jsem pevnou půdu pod
nohama. Zároveň se i bouře značně utišila. Sklon dna byl
tak pozvolný, že jsem šel téměř míli, než jsem se dostal
na břeh. Soudím, že to bylo asi v osm hodin večer.
Šel jsem pak dále ještě skoro půl míle, avšak neobjevil
jsem nikde ani stopy domů nebo obyvatelů, nebo jsem
byl tak zesláblý, že jsem je nepozoroval. Byl jsem
nesmírně unaven. Jednak proto, jednak vlivem vedra a
asi půl pinty pálenky, kterou jsem vypil, než jsem opustil
loď. Pocítil jsem velkou ospalost. Lehl jsem si do trávy,
jež byla velmi krátká a jemná a nepamatuji se, že bych v
celém životě byl kdy spal tvrději než tehdy. Spal jsem,

4

počítám, přes devět hodin. Když jsem se probudil, bylo
již světlo.
Pokusil jsem se vstáti, nemohl jsem se však ani hnouti.
Náhodou jsem si totiž lehl naznak a nyní jsem shledal, že
mám ruce i nohy po obou stranách pevně přivázány k
zemi. A mé vlasy, jež byly dlouhé a husté, byly
přivázány stejným způsobem. Podobně jsem ucítil řadu
tenkých pout přes tělo od podpaždí ke stehnům. Mohl
jsem se dívat jen vzhůru. Slunce začínalo pražit a světlo
mě bodalo do očí. Slyšel jsem kolem sebe zmatený hluk,
avšak v té poloze, v níž jsem ležel, jsem neviděl nic než
oblohu. Za chvíli jsem ucítil, že se něco živého pohybuje
po mé levé noze. Šlo to tiše dále přes má prsa, až mi to
přišlo skoro k bradě. Tu jsem nachýlil oči jak jen možno
dolů a spatřil, že to je lidská bytost necelých šest palců
vysoká, s lukem a šípy v rukou a s toulcem na zádech.
Zároveň jsem ucítil, že za prvnímnásleduje aspoň
čtyřicet dalších podobných tvorů (jak jsem se
dohadoval).
Byl jsem nejvýš udiven a vykřikl jsem tak hlasitě, že
všichni zděšeně uprchli. Někteří z nich, jak jsem se
později dověděl, zranili se při skoku s mých boků na
zemi.
Brzy se však vrátili. A jeden z nich, který se odvážil
tak daleko, že spatřil celou moji tvář, zvedl ruce a oči na
znamení obdivua zvolal pronikavým, ale zřetelným
hlasem: Hekinoh degul\ Ostatní ta slova opakovali
několikrát. Avšak tenkrát jsem nevěděl, co znamenají.
Po celou tu dobu jsem ležel, jak čtenář jistě uvěří, ve
velikém napětí. Posléze jsem se pokusil vyškubnouti z
pout a podařilo se mi zpřetrhati provázky a vytrhnouti
kolíky, které poutaly k zemi mou levou paži. Když jsem

5

ji totiž pozvedl k tváři, poznal jsem způsob, kterým mě
spoutali. Zároveň jsem prudkým trhnutím, jež mi
způsobilo pronikavou bolest, trochu uvolnil provázky,
jimiž jsem mel vlasy přivázány na levé straně, takže jsem
se mohl otočití asi o dva palce. Avšak tvorečkové utekli
po druhé dříve, než jsem je mohl chytiti. Nato se rozlehl
silný a pronikavý pokřik. Když ustal, slyšel jsem, jak
jeden z nich hlasitě křičí: Tolgo fonak\ Tu jsem v
okamžiku ucítil, že přes sto šípů bylo vystřeleno do mé
levé ruky. Každý mě bodl jako jehla. Mimo to vystřelili
ještě jednu salvu do vzduchu a myslím, že mnoho šípů
spadlo na mé tělo (ačkoliv jsem je neucítil) a některé na
tvář, již jsem si hned přikryl levou rukou.
Když tento lijavec šípů ustal, počal jsem sténati
bolestí. Když jsem se pak znovu pokoušel vyprostit,
vystřelili novou salvu, ještě větší než první, a někteří se
pokoušeli bodati mě kopími do boků. Na štěstí však jsem
měl na sobě kazajku z buvolí kůže, a tu se jim nepodařilo
probodnouti.
Zdálo se mi nejmoudřejší, zůstanu-li tiše ležet. Měl
jsem v úmyslu setrvati tak až do noci, kdy se budu moci
snadno vyprostiti, neboť jsem již měl levou ruku volnou.
Pokud jde o obyvatele, právem jsem věřil, že bych se
mohl utkati i s nej větší armádou, jakou by proti mně
mohli postaviti, kdyby byli všichni stejně velicí jako ten,
kterého jsem viděl.
Osud mi však určil jinak. Když zpozorovali, že ležím
klidně, přestali na mne stříleti šípy. Podle hluku, který
jsem slyšel, poznal jsem, že jejich počet vzrostl. A asi
čtyři lokty ode mne, proti mému pravému uchu, slyšel
jsem po celou hodinu bouchání, jako když pracují lidé.
Když jsem v tu stranu otočil hlavu, pokud mi to kolíky a

6

provázky dovolovaly, spatřil jsem lešení, postavené asi
půl druhé stopy nad zemí. Na lešení se mohli vejiti čtyři
obyvatelé a vedly na ně dva nebo tři žebříky. A s toho
lešení měl ke mně jeden z nich, který se zdál býti
urozenou osobou, dlouhou řeč, z níž jsem nerozuměl ani
slova.
Měl jsem se však napřed zmíniti, že než jejich hlavní
osoba začla svou řeč, vykřikla třikrát: Langro dehul san
(tato slova i předešlá mi později opakovali a vysvětlili).
Nato ihned přišlo asi padesát obyvatelů a přeřízli
provázky, jimiž byla přivázána levá strana mé hlavy. Tím
jsem nabyl možnosti otočití hlavu vpravo a pozorovati
osobu a pohyby toho, jenž měl mluviti.
Zdálo se, že je v prostředních letech a vyšší než ostatní
tři, kteří jej doprovázeli. Jeden z nich byl páže, jenž nesl
vlečku jeho šatu, a byl asi o něco delší než můj prostřední
prst. Druzí dva stáli každý po jedné straně, aby mu
pomáhali. Počínal si jako znamenitý řečník a
vypozoroval jsem, že některé věty obsahují hrozby, jiné
sliby, soucit a laskavost.
Odpověděl jsem jen několika slovy, avšak co
nejpokorněji, a vztáhl levou ruku a zvedl oči ke slunci,
jako bych se ho dovolával za svědka. Umíral jsem téměř
hlady, neboť jsem jedl naposledy několik hodin před
opuštěním lodi. Příroda se ve mně hlásila tak silně k
svému právu, že jsem se neovládl, abych neprojevil svou
netrpělivost (snad proti přísným pravidlům slušnosti) tím,
že jsem často ukazoval prstem do úst, abych naznačil, že
chci jídlo. Hurgo (tak totiž nazývají vysokého šlechtice,
jak jsem se později dověděl) mi dobře porozuměl.
Sestoupil s lešení a nařídil, aby k mým bokům postavili
několik žebříků. Po nich vylezlo více než sto obyvatelů.

7

Kráčeli k mým ústům, obtíženi košíky plnými masa,
které bylo opatřeno a sem posláno z rozkazu králova
hned na první zprávu, kterou o mně dostal. Poznal jsem,
že je to maso různých zvířat, nemohl jsem však podle
chuti rozeznati, kterých. Byla tu plecka, kýty a ledviny,
jež vypadaly jako skopové a byly znamenitě upraveny,
avšak menší než skřivánčí křidélka. Jedl jsem je po dvou
nebo po třech a bral jsem najednou tři bochníky velikosti
ručnicové kulky. Dodávali mi jak rychle stačili a
projevovali tisícerým způsobem svůj úžas a údiv nad
mou velikostí a nad 111011 chutí.
Pak jsem dal jiné znamení, že chci piti. Podle mého
jídla usoudili, že mi malé množství nepostačí, a protože
to byl národ velice důvtipný, vytáhli jeden ze svých
největších sudů, pak jej přivalili k mé ruce a vyrazili
víko. Vypil jsem jej jedním douškem. Bylo to snadné,
neboť neobsahoval ani půl pinty a chutnal jako lehké
burgundské víno, avšak mnohem lahodněji. Přivalili mi
ještě jeden sud. Vypil jsem jej stejným způsobem a
naznačil, že chci ještě. Oni však již neměli.
Když jsem konal tyto divy, křičeli radostí a tančili mi
na prsou, opakujíce stále znovu Hekinah degul. Dávali
mi znamení, abych oba sudy shodil dolů, avšak nejprve
varovali ty dole, aby uhnuli s cesty, volajíce hlasitě
Borah mivola. Když pak viděli, že sudy letí vzduchem,
bylo slyšet všeobecný křik Hekinah degul.
Přiznávám se, že jsem měl často pokušení, když se tak
procházeli sem a tam po mém těle, uchopit prvních
čtyřicet nebo padesát a praštiti jimi o zem. Ale tyto
představy byly brzy zaplašeny vzpomínkou na to, co
jsem již zkusil, a to jistě nebylo to nejhorší. Také jsem
měl na mysli čestný slib, který jsem jim dal, neboť tak

8

jsem sám vykládal své pokorné chování. Mimo to jsem
se sám cítil vázán zákony pohostinství před lidem, který
mě uctil tak nákladně a velkolepě. V mysli však jsem se
nemohl dost vynadiviti neohroženosti těchto zdrobnělých
smrtelníků, kteří se nebojácné odvážili vystoupiti na mne
a kráěeti po mém těle, ač věděli, že jsem měl jednu ruku
volnou, a nezachvěli se při pohledu na tak podivného
tvora, jakým jsem se jim jistě zdál.
Po nějakém čase, když si všimli, že už si nežádám
masa, objevila se přede mnou vysoká úřední osoba od
Jeho císařského Veličenstva. Jeho Excelence vystoupila
na nárt mé pravé nohy a kráčela k mému obličeji asi s
dvanáctičlennou družinou. Ukázal mi pověřovací listiny s
královskou pečetí tím, že mi je dal až před oči, mluvil asi
deset minut bez jakýchkoliv známek hněvu, avšak s
jistou rozhodností. Často ukazoval před sebe. Jak jsem
později zjistil, bylo to směrem k hlavnímu městu,
vzdálenému asi půl míle, kam jsem mel být podle
rozhodnutí královské rady dopraven.
Odpověděl jsem několika slovy, avšak bezvýsledně.
Naznačoval jsem svou volnou nikou, položiv ji na
druhou (ale nad hlavou Jeho Excelence, abych mu nebo
jeho průvodu neublížil), a pak na hlavu a na tělo, abych
naznačil, že chci svobodu. Zdálo se, že mi docela dobře
rozumí, neboť zavrtěl hlavou a pohybem ruky ukázal, že
musím být odvezen jako zajatec. Naznačoval však, že
budu míti dosti masa a pití a že se bude se mnou dobře
nakládati.
Opět jsem pomyslil, že se pokusím přetrhati pouta.
Avšak zase jsem ucítil palčivou bolest po jejich šípech v
obličeji a na rukou, jež byly samý puchýř a v nichž
mnoho šípů dosud vězelo. Zpozoroval jsem také, že

9

počet mých nepřátel vzrůstá, a proto jsem jim dal
posunky na srozuměnou, že si se mnou mohou dělati co
chtějí. Potom se Hurgo se svou družinou vzdálil s velkou
zdvořilostí a radostným výrazem.
Pak mi namazali obličej a obě ruce jakousi mastí
velmi příjemně vonící, která v několika minutách zahnala
palčivou bolest po šípech.
Tyto události, stejně jako osvěžení z jejich pokrmů a
nápoje, jež byly velmi výživné, vzbudily ve mně chuť k
spánku. Spal jsem asi osm hodin, jak mi později řekli. A
nebylo divu, neboť lékaři na rozkaz vladařův přimíchali
do vína v sudech uspávači nápoj.
Zdá se, že se císař dověděl o mém přistání rychlým
poslem hned, jak mě objevili spícího na zemi. Rozhodl se
svou radou, že mám být spoután uvedeným způsobem
(což bylo provedeno v noci, když jsem spal), že mi má
být posláno hojně masa a pití a že má být připraven
veliký vůz, abych na něm byl dopraven do hlavního
města.
Toto rozhodnutí se snad zdá odvážné a nebezpečné.
Podle mého názoru však bylo nesmírně rozumné, stejně
jako šlechetné. Neboť, dejme tomu, že by se tito lidé byli
pokusili zabiti mě ve spánku svými oštěpy a šípy. Při
prvním pocitu bolesti bych se byl jistě probudil a snad
bych se tak rozzuřil, že bych zpřetrhal pouta, jimiž jsem
byl svázán. A pak, jelikož mi nebyli s to odporovat,
nemohli by ode mne očekávat milosti.
Tito lidé jsou vynikající počtáři a dosáhli za přízně a
podpory císaře, jenž je známým příznivcem vědy, velké
dokonalosti v technice. Tento vladař má několik strojů na
kolech pro přepravu stromů a jiných velkých nákladů.

10

Své nej větší válečné lodi, z nichž některé jsou až devět
stop dlouhé, staví obyčejně v lesích, kde dříví roste, a na
těchto strojích je dává dopravovati tři až čtyři sta loktů k
moři.
Pět set tesařů a strojníku bylo hned určeno do práce,
aby postavili co největší stroj. Byl to dřevěný rám, tři
palce nad zemí, asi sedm stop dlouhý a čtyři široký,
pohybující se na dvaadvaceti kolech.
Pokřik, který jsem slyšel, provázel právě příjezd
tohoto stroje. Zdá se, že vyjel asi čtyři hodiny po mém
přistání. Přistavili jej rovnoběžně se mnou, jak jsem ležel.
Hlavní obtíž však byla, jak mě vyzvednout a umístit na
povoz. Za tím účelem bylo vztyčeno osmdesát kůlů,
vysokých jednu stopu, a silná lana, tlustá jako naše balicí
provázky, byla háčky připevněna k četným pásům,
kterými mi dělníci ovázali krk, ruce, tělo a nohy. Devět
set nej silnějších mužů musilo táhnouti za tato lana přes
četné kladky, upevněné na kůlech. A tak mě za necelé tři
hodiny vyzvedli, spustili na stroj a pevně přivázali.
To vše vím jen z vyprávění. Zatím co se tyto úkony
prováděly, ležel jsem totiž v hlubokém spánku,
přivoděném omamným lékem, který mi vlili do nápoje.
Bylo zapraženo patnáct set největších císařských koní,
vysokých asi čtyři a půl palce, aby mě táhli k hlavnímu
městu, jež bylo, jak jsem řekl, vzdáleno asi půl míle.
Asi čtyři hodiny po tom, co jsme vyrazili, probudila
mě velmi směšná příhoda. Vůz se totiž na chvíli zastavil,
aby se spravila nějaká porucha. Dva nebo tři mladí
domorodci byli zvědavi, jak vypadám ve spánku. Vylezli
na stroj a potichu kráčeli k mému obličeji. Při tom jeden
z nich, gardový důstojník, vstrčil mi ostrý konec své piky
dosti hluboko do levé nosní dírky. Zašimralo mě to v

11

nose jako stéblo slámy, takže jsem prudce kýchl. Nato se
nepozorovaně odkradli a teprve za tři týdny jsem se
dověděl, proč jsem se tehdy tak náhle probudil.
Vykonali jsme dlouhý pochod za zbývající části dne a
v noci jsme odpočívali. Při tom měl jsem po každé straně
pět set strážců, polovina s pochodněmi a polovina s luky
a šípy, připraveni stříleti na mne, kdybych se chtěl hnout.
Příštího rána za svítání jsme pokračovali a k
polednímu jsme dorazili až na dvě stě loktů od městské
brány. Císař a jeho celý dvůr nám vyšli vstříc, avšak jeho
vysocí úředníci nedopustili, aby Jeho Veličenstvo vydalo
svou osobu v nebezpečí a vystoupilo na mé tělo.
Nedaleko místa, kde vůz zastavil, stál starobylý
chrám, pokládaný za největší v celé říši. Byl před
několika lety poskvrněn nepřirozenou vraždou a lid jej ve
své náboženské horlivosti pokládal za znesvěcený.
Používalo se ho proto k světským účelům a všechny
ozdoby a zařízeni bylo odvezeno. Bylo rozhodnuto, že v
této budově budu ubytován. Velká severní brána byla asi
čtyři stopy vysoká a téměř dvě stopy široká, takže jsem
snadno prolezl. Po každé straně brány bylo okénko, sotva
šest palců nad zemí. Levým okénkem dopravili královští
kováři jedenadevadesát řetězů, asi takových, jaké nosí
evropské dámy u hodinek, a téměř stejně velikých. Ty mi
připevnili k levé noze pomocí šestatřiceti zámku.
Naproti chrámu na druhé straně silnice stála ve
vzdálenosti dvaceti stop věž, aspoň pět stop vysoká. Na
tuto věž vystoupil císař s početným průvodem velmožů,
aby mě mohl pozorovati. Řekli mi to až později, neboť
jsem je sám nemohl viděti. Počítá se, že za týmž účelem
přišlo více než sto tisíc obyvatelů z města. A přes

12

všechny strážce vystupovali porůznu po žebřících na mé
tělo aspoň po deseti tisících.
Brzy však bylo vydáno provolání, v němž se to
zakazovalo pod trestem smrti. Když dělníci shledali, že je
nemožné, abych se utrhl, přeťali všechna má pouta. I
povstal jsem v nejtrudnomyslnější náladě, v jaké jsem
kdy v životě byl.
Hluk a úžas lidu, když mě viděl vstát a kráčet, nedá se
vůbec vylíčit. Řetězy, které poutaly mou levou nohu,
byly asi dva lokty dlouhé a umožňovaly mi nejen chodit
sem a tam v půlkruhu, ale také - poněvadž byly
upevněny asi čtyři palce za branou - vlézti do chrámu a
natáhnouti se tam jak dlouhý tak široký.

13

II.
Když jsem se postavil na nohy, rozhlédl jsem se, a
přiznávám se, že jsem nikdy nespatřil zábavnější
podívané. Krajina kolem vypadala jako jediná zahrada a
ohrazená pole se podobala množství květinových záhonů.
Pole se střídala s lesy a nejvyšší stromy, pokud jsem
mohl odhadnouti, zdály se asi sedm stop vysoké. Po levé
straně jsem viděl město. Vypadalo jako namalovaná
kulisa města v divadle.
Král již sestoupil s věže a jel na koni ke mně. Málem
mu to přišlo draho, neboť zvíře, ač bylo velmi dobře
vycvičeno, nebylo přece jen zvyklé na takový zjev, který
vypadal, jako by se pohybovala hora. Kůň se vypjal na
zadní nohy, ale vladař, který byl vynikající jezdec, udržel
se v sedle, až přiběhli podkoní a podrželi uzdu, takže
Jeho Veličenstvo mohlo seskočiti.
Když seskočil, prohlížel si mě s velkým obdivem,
zůstával však mimo obvod, kam až sahal můj řetěz.
Rozkázal svým kuchařům a číšníkům, aby mi dávali
pokrmy a nápoje. Přisunovali mi je na jakýchsi vozíčcích
na kolečkách, až jsem na ně dosáhl.
Bral jsem si tyto vozíčky a brzy jsem je všechny
vyprázdnil. Dvacet jich bylo naloženo masem a deset
nápoji. Každý vůz mi dodal dvě nebo tři notná sousta.
Nápoj, který byl v hliněných nádobách, jsem opatrně slil
z deseti vozů do jednoho a vypil potom jedním douškem.
A stejně jsem naložil s ostatními.
Císařovna a mladí princové a princezny z císařské
krve seděli opodál na křeslech ve společnosti četných
dam, s nimiž se živě bavili. Když se však stala

14

císařskému koni ona nehoda, vyskočili a přikročili k
císaři, kterého nyní vylíčím.
Je téměř o šířku mého nehtu větší než kdokoliv na
jeho dvoře, a to samo o sobě stačí, aby nahnalo ostatním
hrůzu a úctu. Jeho rysy jsou silné a mužné, rty odulé a
nos zahnutý. Pleť má olivovou, držení těla přímé, tělo a
údy souměrné, všechny jeho pohyby jsou velmi
ušlechtilé, jednání i vystupování důstojné. Nejlepší věk
měl již tehdy za sebou, neboť mu bylo osmadvacet a tři
čtvrte roku. Vládl již asi sedm let, a to velmi šťastně a
celkem vítězně.
Abych si ho lépe mohl prohlédnout, lehl jsem si na
bok tváří k němu, a on stál jen tři lokte ode mne. Mimo to
měl jsem jej od té doby ještě mnohokrát na ruce a
nemohu se tedy v jeho popisu mýliti.
Jeho oděv byl velmi prostý a jednoduchý, střih byl asi
tak mezi asijským a evropským. Na hlavě však měl
lehkou zlatou přilbu, bohatě ozdobenou klenoty a s
chocholem na temeni. Meč držel tasený v ruce, aby se
bránil, kdybych se snad utrhl. Zbraň byla dlouhá téměř tři
palce, její jílec a pochva byly z ryzího zlata a posázeny
diamanty. Císařův hlas byl pronikavý, avšak velmi jasný
a srozumitelný, takže jsem jej dobře slyšel, i když jsem
vstal.
Dámy a dvořané byli vesměs velmi nádherně oděni,
takže místo, na němž stáli, vypadalo jako sukně
rozprostřená po zemi, s vyšitými zlatými a stříbrnými
obrazci.
Jeho císařské Veličenstvo ke mně často promlouvalo a
já odpovídal, ale žádný z nás nerozuměl ani slabice. Bylo
tu také několik kněží a právníků (jak jsem soudil podle
oděvu), a těm bylo nařízeno, aby mě oslovili. Mluvil

15

jsem k nim všemi jazyky, o nichž jsem měl byť jen
sebemenší ponětí hornoněmecky a dolnoněmecky,
latinsky, francouzský, Španělsky, italsky avšak marně.
Asi po dvou hodinách se dvůr vzdálil a já jsem byl
zanechán se silnou stráží, aby mě chránila před
dotíravostí a pravděpodobně i zlomyslností davu, který se
velmi netrpělivě shlukoval kolem mne, jak daleko jen se
odvážili. Někteří z nich byli tak drzí, že na mne stříleli
šípy, když jsem seděl na zemi u dveří. Jeden šíp málem
zasáhl mé levé oko.
Velící plukovník však dal šest hlavních štváčů chytiti;
nej vhodnějším trestem se mu zdálo, vydá-li je spoutané
do mých rukou. Jeho vojáci to provedli tak, že je
rukojeťmi svých pik postrkovali, až jsem je mohl chytiti.
Vzal jsem je všechny do pravé ruky, zastrčil pět z nich do
kapsy v kabátě a se šestým jsem dělal, jako bych jej chtěl
za živa sníst.
Ubožák hrozně ječel a plukovník a jeho důstojníci
jevili velkou úzkost, zvláště když viděli, jak vytahuji
perořízek. Brzy však jsem je zbavil strachu, neboť jsem s
laskavým pohledem přeřezal pouta, jimiž byl svázán, a
jemně jej postavil na zem.
Odpelášil ihned. S ostatními jsem naložil stejně.
Vytahoval jsem jednoho po druhém z kapsy a s radostí
pozoroval, jak vojáci i lid jsou velmi potěšeni mojí
mírností. Podali o tom zprávu u dvora, a to mi bylo k
nemalému prospěchu.
Na noc jsem s jistou obtíží vlezl do svého domu a tam
jsem si lehl na holou zem. Činil jsem tak po čtrnáct dní.
Zatím však císař dal rozkazy, aby pro mne bylo pořízeno
lože.

16

Dovezli tedy na vozech šest set peřin obyčejných
rozměrů a v mém domě je zpracovali. Sto padesát peřin
bylo sešito na šířku a délku. Ačkoli byly položeny čtyři
takové peřiny na sebe, chránily mě jen velmi chatrně před
tvrdostí podlahy, jež byla z hladkého kamene.
Podle téhož výpočtu mě vybavili několika prostěradly,
houněmi a pokrývkami, jež byly dosti snesitelné pro
člověka, jenž byl vydán útrapám tak dlouho jako já.
Zpráva o mém příchodu se rozšířila po království a
přivábila ke mně úžasné množství bohatých, zahálčivých
a zvědavých lidí, takže se vesnice téměř vylidnily. Byla
by vznikla velká škoda pro polní hospodářství a domácí
práce, kdyby Jeho císařské Veličenstvo nebylo zakročilo
několika vyhláškami a výroky proti tomuto nešvaru.
Nařídil, aby se ti, kdo už mě viděli, vrátili domů, a aby se
nikdo neopovažoval přiblížit se navíc než padesát loktů k
mému domu bez povolení dvora. Ministři z toho měli
značné zisky.
Zatím konal císař časté porady, na nichž se rokovalo,
jak se má se mnou naložit. Jak jsem se později dověděl
od důvěrného přítele, vysoce postavené osobnosti, jež
byla zřejmě do věci zasvěcena víc než kdo jiný, působil
jsem dvoru nemalé nesnáze. Obávali se, že se utrhnu, že
moje výživa bude příliš nákladná a způsobí hlad v zemi.
Již byli odhodláni, že mne umoří hladem nebo že mi
budou aspoň stříleti do tváře a do rukou otrávené šípy,
jež mne brzy sprovodí se světa. Tu zase uvažovali, že by
zápach z tak veliké mrtvoly mohl v hlavním městě
způsobiti mor, jenž by se asi rozšířil po celém království.
Za těchto důležitých a vážných porad se dostavilo
před velkou poradní síň několik důstojníků.

17

Dva z nich byli vpuštěni a podali zprávu, jak jsem se
zachoval k oněm šesti zločincům, o nichž jsem se již
zmínil. Udělalo to tak příznivý dojem na srdce Jeho
Veličenstva a celý poradní sbor, že bylo vydáno císařské
nařízení, zavazující všechny vesnice v obvodu devíti set
loktů kolem města, aby dodávali každého rána šest kusů
hovězího dobytka, čtyřicet ovcí a jiné poživatiny na mou
výživu, k tomu ještě přiměřené množství chleba, vína a
jiných nápojů. Také bylo ustanoveno šest set osob, aby
byly mým domácím služebnictvem. Byly pro ně
vystavěny vhodné stany po obou stranách mých dveří.
Dále bylo nařízeno, aby mi tři sta krejčí ušilo šaty
podle tamější módy, aby mne šest nej větších učenců Jeho
Veličenstva vyučovalo jejich jazyku, a konečně, aby
císařští koně, koně šlechty a gardová vojska často přede
mnou cvičila, aby si na mne zvykla.
Všechny tyto rozkazy byly řádně provedeny. Za pouhé
tři týdny činil jsem již značné pokroky v jejich jazyku.
Císař mne v té době často poctil svou návštěvou a rád byl
přítomen, když mne učitelé učili. Již jsme začali spolu
jakž takž hovořiti.
První slova, jimž jsem se naučil, vyjadřovala moji
prosbu, aby mi co nejlaskavěji ráčil dát svobodu.
Opakoval jsem mu ji co nejuctivěji denně na kolenou.
Jeho odpověď byla, pokud jsem dobře chápal, že to
snad časem půjde, že na to nelze pomýšleti bez
vyslechnutí rady a že napřed musím lumos kelmin pesso
desmar Ion emposo, to jest odpřísáhnouti mír s ním a s
jeho královstvím. Že se však se mnou bude zacházeti se
vší mírností a laskavostí. A radil mi, abych si trpělivostí a
zdrženlivostí hleděl získat blahovůli jeho i jeho
poddaných.

18

Žádal mne, abych mu nezazlíval, nařídí-li
důvěryhodným úředníkům, aby mne prohledali. Jistě prý
mám u sebe různé věci a zbraně, jež by byly pro ně
nebezpečné,
kdyby
odpovídaly
rozměrům
tak
podivuhodné osoby.
Řekl jsem, že Jeho Veličenstvu vyhovím a že jsem
ochoten svléci se před ním a obrátiti své kapsy na ruby.
Vyjádřil jsem to císaři dílem slovy a dílem posunky.
Odpověděl, že podle zákonů země musím být
prohledán dvěma důstojníky. Ví prý, že to nemohou
učiniti bez mého svolení a pomoci. A má prý tak dobré
mínění o mé šlechetnosti a spravedlnosti, že je svěří do
mých rukou. Vše, co mi vezmou, bude prý mi vráceno,
až budu opouštět zemi, nebo náležitě zaplaceno.
Vzal jsem tedy oba důstojníky do rukou, pustil je
nejprve do kapes kabátu a potom do všech ostatních
kapes mimo dvě tajné kapsy u kalhot a jinou tajnou
kapsu, kde jsem měl rozličné drobné potřeby, důležité jen
pro mne. V jedné kapsičce jsem měl stříbrné hodinky a v
druhé trochu zlata v měšci.
Tito pánové, kteří měli s sebou pero, inkoust a papír,
udělali přesný soupis všeho, co viděli. Když byli hotovi,
žádali mne, abych je postavil na zem, aby to mohli
odevzdati císaři. Tento seznam jsem později přeložil do
našeho jazyka. Zní doslovně takto:
„Za prvé: V pravé kapse kabátu velkého Muže-hory
(tak totiž překládám slova quinbus flestriri) našli jsme po
nejpřísnější prohlídce jen veliký kus hrubého plátna, tak
veliký, že by mohl býti kobercem v přijímací síni Vašeho
Veličenstva.

19

V levé kapse jsme viděli ohromnou stříbrnou bednu s
víkem z téhož kovu, jež jsme však my prohledavači
nemohli zvednouti. Žádali jsme tedy o otevření. Jeden z
nás pak do ní vkročil a octl se až po kolena v jakémsi
prachu. Vlétlo nám ho trochu do obličeje a musili jsme
několikrát za sebou kýchnouti.
V pravé kapse vesty našli jsme podivný svazek bílých
tenkých věcí, složených na sobě, velikosti asi tří mužů a
označených černými znaky, jež si dovolujeme pokládati
za písmena. Každé je asi tak veliké jako půl naší dlaně.
V levé kapse byl jakýsi přístroj, z něhož trčelo dvacet
dlouhých kůlů, podobných sloupořadí před dvorem
Vašeho Veličenstva. Dohadujeme se, že si tím Muž-hora
česá vlasy. Neobtěžovali jsme ho totiž vždy otázkami,
neboť nám velmi těžko rozuměl.
Ve veliké kapse jeho prostředního oděvu (tak
překládám slovo ranfu-lo, jímž mínili kalhoty) viděli
jsme dutý železný sloup, veliký asi jako člověk,
připevněný k silnému trámu, ještě většímu než tento
sloup. S jedné strany sloupu trčely ohromné kusy železa
podivných tvarů. Nevíme však, nač to je. V levé kapse
byl podobný přístroj.
V menší kapse na pravé straně prostředního oděvu
bylo několik kulatých plochých kusů bílého a červeného
kovu různé velikosti. Některé z bílých kusů, patrně ze
stříbra, byly tak velké a těžké, že jsme je s kolegou sotva
pozdvihli.
V levé kapse byly dva černé sloupy nepravidelného
tvaru. Jen s námahou jsme dosáhli na jejich vrchol, neboť
jsme stáli na dně kapsy. Jeden z nich byl pokrytý a
zřejmě z jednoho kusu. Na vrcholu druhého však jsme
objevili bílou, oblou hmotu, asi dvakrát větší než naše

20

hlava. Do obou sloupů byla zapuštěna ohromná ocelová
deska. Nařídili jsme mu, aby nám ji ukázal, neboť jsme
měli podezření, že to jsou nebezpečné nástroje. Vyňal je
tedy z pouzder a řekl nám, že v jeho vlasti se používá
jednoho na holení vousů a druhého na krájení pokrmů.
Měl ještě dvě kapsy, do nichž jsme nemohli vniknouti;
říkal jim „kapsiěky“. Byly to dvě velké štěrbiny,
vystřižené v horní části jeho středního oděvu, avšak
pevně stisknuté tlakem břicha.
Z pravé kapsičky visel dlouhý stříbrný řetěz, na jehož
konci byl upevněn podivuhodný stroj. Poručili jsme mu,
aby vytáhl řetěz, ať je na jeho konci cokoliv. Ukázalo se,
že je to koule, půl ze stříbra a půl z jakéhosi průhledného
kovu. Viděli jsme totiž na průhledné straně zvláštní
obrazce, nakreslené do kruhu, a myslili jsme, že je
můžeme ohmatati, až naše prsty narazily na onu
průhlednou hmotu. Dal nám ten stroj k uchu. Vydával
neustálý hluk jako vodní mlýn. Hádáme, že je to buď
nějaké neznámé zvíře nebo Bůh, kterého uctívá. Kloníme
se však spíše k této druhé domněnce, protože nás
ujišťoval (jestliže jsme mu správně rozuměli, neboť se
vyjadřoval velmi nedokonale), že zřídka co činí, aniž se s
tím poradil. Nazýval to svým orákulem a prohlásil, že mu
to ukazuje čas pro každý čin jeho života.
Z levé kapsičky vytáhl síť podobnou rybářské, avšak
sestrojenou tak, že se otvírá a zavírá jako peněženka. K
tomu účelu mu také sloužila: našli jsme v ní několik
obrovských kusů žlutého kovu. Je-li to zlato, jistě má
nesmírnou cenu.
Když jsme podle rozkazů Vašeho Veličenstva takto
bedlivě prohledali všechny jeho kapsy, zpozorovali jsme
kolem jeho beder opasek, vyrobený z kůže nějakého

21

obrovského zvířete. Po levé straně visel z něho meč,
dlouhý jako pět mužů, a po pravé straně brašna nebo vak,
rozdělený na dvě komory, z nichž každá by mohla dobře
pojmouti tři poddané Vašeho Veličenstva. V jedné z
těchto komor jsme nalezli několik koulí z velmi těžkého
kovu, velikých asi jako naše hlava a tak těžkých, že je
bylo nesnadno pozdvihnouti.
Druhá komora obsahovala hromadu jakýchsi černých
zm, avšak nevelikých a netěžkých, neboť jsme jich
udrželi padesát na dlani.
To je přesný soupis všeho, co jsme našli na těle
Muže-hory. Choval se k nám velmi úslužně a jevil
patřičnou úctu k pověřencům Vašeho Veličenstva.
Podepsáno a pečetí opatřeno čtvrtého dne
osmdesátého devátého úplňku šťastného kralování
Vašeho Veličenstva.
Klefrin Frelock, Marši Frelock.
Když byl tento soupis přečten císaři, vyzval mne - ač
slovy velmi mírnými - abych některé ty věci vydal.
Nejprve žádal mou šavli. Vyňal jsem ji a odevzdal s
pochvou a se vším. Zatím rozkázal třem tisícům mužů
nej vybranějšího vojska (kteří ho tehdy doprovázeli), aby
mne obklíčili v jisté vzdálenosti a aby měli luky a šípy
připraveny k střelbě. Já však jsem toto opatření vůbec
nepozoroval, neboť jsem měl oči upřeny na Jeho
Veličenstvo.
Pak mne žádal, abych tasil svůj meč. Byl již sice na
několika místech od mořské vody zrezivělý, ale vcelku se
krásně leskl. Tasil jsem jej, avšak celé vojsko náhle
vzkřiklo hrůzou a úžasem. Slunce totiž jasně svítilo a
jeho odlesk oslňoval jejich oči, jak jsem mečem rukou

22

mával. Jeho Veličenstvo, jenž je panovník opravdu
velkodušný, byl poděšen méně, než bych byl čekal.
Rozkázal mi, abych meč zastrčil do pochvy a abych jej
hodil co nejopatrněji na zem asi šest stop od konce svého
řetězu.
Další věc, o níž žádal, byl jeden z dutých železných
pilířů, jimiž mínil mé kapesní pistole. Vytáhl jsem ji a na
jeho žádost jsem mu vysvětlil, jak se jí používá. Nabil
jsem pistoli pouze prachem, který dík neprostupnosti
vaku zůstal nezmočen (proti této nehodě se pojišťují
všichni rozumní námořníci). Upozornil jsem napřed
císaře, aby se neulekl, a pak jsem vystřelil do vzduchu.
Úděs byl nyní ještě mnohem větší, než když spatřili
111011 šavli. Sta jich padlo na zem jako zabitých. I císař,
ačkoliv zůstal na nohou, nemohl se po jistou dobu
vzpamatovati.
Odevzdal jsem obě své pistole stejným způsobem,
jako jsem odevzdal šavli, a pak i střelný prach a kulky.
Žádal jsem císaře, aby prach byl chráněn před ohněm,
neboť by se vznítil i nej menší jiskérkou a vyhodil jeho
císařský palác do povětří.
Stejně jsem odevzdal i své hodinky, na něž byl císař
velmi zvědav. Rozkázal dvěma největším mužům ze své
stráže, aby je odnesli na tyči na ramenou, jako se u nás
nosí sudy piva. Žasl nad neustálým hukotem, který
vydávaly, a nad pohybem minutové ručičky. Pozoroval
jej bez obtíží, neboť jejich zrak je bystřejší než náš. Tázal
se na mínění učených mužů kolem sebe. Ta však se
různila a neodpovídala pravdě, jak si čtenář snadno
představí, aniž bych je opakoval. Ovšem, pravda,
nerozuměl jsem jim dokonale.

23

Pak jsem odevzdal stříbrné a měděné peníze,
peněženku s devíti velkými zlatými mincemi a několika
menšími, nůž a břitvu, hřeben a stříbrnou tabatěrku,
kapesník a zápisník. Mou šavli, pistole a vak pozorně
dopravili na několika vozech do skladiště Jeho
Veličenstva, avšak ostatní můj majetek mi byl vrácen.
Jak jsem již prve podotkl, měl jsem tajnou kapsu,
která unikla jejich pozornosti. Byly v ní brýle (nosím je
někdy, neboť mám slabý zrak), kapesní dalekohled a
několik jiných drobných předmětů. Neměly pro císaře
významu a necítil jsem se tedy svou ctí vázán ukázati je.
Také jsem se obával, že by se ztratily nebo zkazily,
kdybych se odvážil je vydati.

24

III.
Má šlechetnost a dobré chovaní naklonily mi císaře a
jeho dvůr, ba annádu a lid vůbec, takže jsem nabýval
naděje, že brzy dosáhnu svobody. Udržoval jsem tuto
příznivou náladu všemi způsoby. Domorodci se postupně
přestávali obávat, že bych jim byl nebezpečný. Někdy
jsem si lehl a nechal jich pět nebo šest taněiti po mé ruce.
Nakonec se hoši a dívky tak osmělili, že si přicházeli hrát
na schovávanou do mých vlasů.
Pokročil jsem již v jejich jazyku tak, že jsem jim
rozuměl i sám mluvil. Císař si jednou usmyslil, že mne
pobaví několika zábavnými představeními, v nichž předči
všechny národy, jež jsem poznal, jak obratnosti, tak
velkoleposti. Nic mne tak nepobavilo jako lanochodci,
tančící na tenoučké bíle nitce asi dvě stopy a dvanáct
palců nad zemi. Dovolím si o tom, bude-li mít čtenář
strpení, promluvit trochu obšírněji.
Tuto zábavu provádějí jen ti, kdo chtějí dosáhnout
vysokých misi a přízně u dvora. Cvičí se v tomto umem
již od mládí a nejsou to vždy osoby vznešeného původu
nebo s vyšším vzděláním. Když se uprázdni vyšší úřad
úmrtím nebo upadnutím v nemilost (což se stává často),
žádá pět nebo šest uchazečů císaře, aby směli pobaviti
Jeho Veličenstvo a dvůr tancem na provaze. Kdo vyskočí
nejvýš a nespadne, stane se nástupcem v úřadě. Často
císař nařídí i ministrům, aby ukázali své umění a
přesvědčili císaře, že svých schopností neztratili.
Flimnap, ministr financí, umí na napjatém provaze metati
kozelce aspoň o palec vyšší než kterýkoliv jiný lord v
říši. Viděl jsem ho, jak udělal několikrát po sobě

25

kotrmelec na misce upevněné na laně, jež nebylo o nic
silnější než obyčejný balicí motouz u nás. Můj přítel
Reldresal, ministr soukromých záležitostí, přijde hned po
ministru financí - nejsem-li příliš stranický. Ostatní
vysocí úředníci jsou si tak asi rovni.
Tyto závody bývají často spojeny s osudnými
nehodami, jichž je zaznamenán velký počet. Sám jsem
viděl, jak si dva nebo tři kandidáti zlámali končetinu.
Nebezpečí je však tím větší, když sami ministři mají
dokázat svou dovednost. Závodíce, aby překonali sami
sebe a své druhy, napínají své síly tak, že se sotva kdo
najde, jenž nespadl. Někteří spadnou i dvakrát nebo
třikrát. Řekli mi, že před jedním nebo dvěma roky
Flimnap by si byl jistě zlomil vaz, kdyby se prudkost
jeho pádu nebyla zmírnila na královském polštáři, který
náhodou ležel na zemi.
Mají zde ještě jinou zábavu, která se pořádá za
zvláštních příležitostí jen před císařem, císařovnou a
ministerským předsedou. Císař položí na stůl tři jemné
hedvábné nitky šest palců dlouhé. Jedna je modrá, druhá
červená a třetí zelená. Tyto nitky jsou určeny za ceny těm
osobám, které císař chce vyznamenati zvláštním
projevem přízně. Obřad se provádí ve velké přijímací síni
Jeho Veličenstva. Uchazeči se musí podrobiti zkoušce
dovednosti, která se naprosto liší od předešlé, a jež,
pokud vím, nemá nejmenší obdoby v žádné zemi Starého
nebo Nového světa. Císař drží v ruce vodorovně hůl a
uchazeči přistupují jeden po druhém, někdy hůl přeskočí,
někdy ji podlezou, několikrát tam a zpátky, podle toho,
je-li hůl pozdvižena nebo snížena. Někdy drží císař jeden
konec hole a ministerský předseda druhý, jindy ji drží
ministerský předseda úplně sám. Kdo nejlépe vyhoví a

26

vydrží nejdéle přeskakovati nebo podlézati, je odměněn
modrým hedvábím, další dostane červenou nitku a třetí
zelenou. Všichni je pak nosí dvakrát ovinuty kolem těla.
Na tomto dvoře je vidět opravdu málo velkých osobností,
které by nebyly ozdobeny jednou z těchto nitek.
Vojenští koně a koně z císařských stájí byli denně
přede mne voděni, takže se už neplašili, nýbrž přicházeli
bez úleku až k mým nohám. Když jsem položil ruku na
zem, jezdci na koních přes ni skákali. Jeden z císařských
myslivců na velkém hřebci přeskočil mou nohu i se
střevícem, což byl opravdu ohromný skok. Jednou se mi
podařilo pobaviti císaře neobyčejným způsobem. Požádal
jsem ho, aby mi dal přivézti několik hůlek dvě stopy
dlouhých a silných jako obyčejná rákoska. Jeho
Veličenstvo tedy nařídilo správci lesů, aby dal příslušné
rozkazy. Příštího rána přijelo šest dřevorubců s tímtéž
počtem povozů, do nichž bylo zapraženo po osmi koních.
Vzal jsem devět hůlek a zarazil je pevně do země ve
tvaru ětverce, jehož strana měřila dvě a půl stopy. Pak
jsem vzal další čtyři hůlky a přivázal je vodorovně v
každém rohu asi dvě stopy nad zemí. Potom jsem
připevnil svůj kapesník k devíti hůlkám, jež stály svisle, a
napjal jej na všechny strany tak, až byl pevný jako buben.
Ty čtyři vodorovné hůlky, jež byly asi o pět palců výše
než kapesník, sloužily na všech stranách za zábradlí.
Když jsem práci dokončil, požádal jsem císaře, aby
dovolil nejlepšímu oddílu své jízdy o čtyřiadvaceti
jezdcích konati cvičení na této rovině. Jeho Veličenstvo
tento návrh schválilo a já jsem rukama vysadil jezdce i s
koňmi a výzbrojí, a důstojníky, kteří měli cvičení říditi.
Jakmile se sešikovali, rozdělili se na dvě strany,
sváděli na oko potyčky, stříleli tupými šípy, tasili meče,

27

prchali a pronásledovali, útočili a ustupovali a zkrátka
jevili nejlepší výcvik, jaký jsem kdy viděl. Vodorovné
hůlky chránily je a jejich koně, aby nespadli s jeviště.
Císař byl tak potěšen, že nařídil, aby se tato zábava
opakovala po několik dní. Jednou se dokonce ráčil dát
vyzvednouti nahoru a ujmouti se velení. S velkým úsilím
přemluvil i císařovnu, aby mi dovolila držeti ji v jejím
křesle dva lokte od jeviště, odkud mohla dobře
přehlédnouti celou podívanou. Měl jsem štěstí, že se při
těchto zábavách nepřihodilo žádné zlé neštěstí. Jen
jednou hrábl nějaký bujný kůň, jenž patřil jistému
kapitánovi, prorazil díru do kapesníku, smekl se a
převrátil i s jezdcem. Hned jsem je oba vyprostil, jednou
rukou přikryl díru a druhou jsem sesadil oddíl stejným
způsobem, jak jsem jej vysadil nahoru. Kůň, který upadl,
vymkl si levou nohu, avšak jezdec vyvázl bez úrazu.
Také kapesník jsem spravil, jak jsem uměl nejlépe.
Nicméně již jsem při takových nebezpečných podnicích
jeho pevnosti nedůvěřoval.
Asi dva nebo tři dny předtím, než jsem dostal
svobodu, bavil jsem dvůr podobnými výkony. Náhle
přišel rychlý posel a oznámil Jeho Veličenstvu, že jacísi
jeho poddaní, kteří jeli kolem místa, kde jsem byl kdysi
nalezen, objevili na zemi velký černý předmět velmi
podivného tvaru. Jeho okraje prý jsou zahnuté, velikost
asi jako ložnice Jeho Veličenstva, a výška uprostřed asi
jako výška člověka. Prý to není živá bytost, jak se
nejprve domnívali, neboť to leželo na zemi bez hnutí a
někteří z nich to mnohokrát obešli. Když vystoupili druh
druhu na ramena, dostali se až na vrchol, jenž byl plochý
a rovný, a když na něj zadupali, zjistili prý, že je dutý. A
že se poníženě domnívali, že to jistě bude něco, co patří

28

Muži-hoře. A přeje-li si Jeho Veličenstvo, že se to
pokusí přivézti pouze s pěti koňmi.
Ihned jsem věděl, oč běží, a v duchu jsem se z té
zprávy radoval. Když jsem se po ztroskotání dostal na
břeh, byl jsem asi tak zmaten, že mi spadl klobouk, který
jsem si při veslování přivázal motouzem na hlavu a který
tam držel po celý ten čas, co jsem plaval. Patrně se nějak
šňůrka přetrhla, ač jsem to nezpozoroval. Domníval jsem
se, že jsem klobouk ztratil na moři. Prosil jsem Jeho
císařské Veličenstvo, aby mi dal klobouk přivézti co
nejdříve, a vysvětlil jsem mu, jak se klobouku používá.
Příštího dne vozkové s ním skutečně přijeli. Nebyl však v
příliš dobrém stavu, neboť provrtali do střechy skoro půl
druhého palce od okraje dvě díry a do nich upevnili háky.
Tyto háky přivázali dlouhým lanem k postroji a tak táhli
můj klobouk přes půl míle. Půda v té zemi je však
nesmírně hladká a rovná, takže můj klobouk neutrpěl ani
tolik škody, kolik jsem očekával.
Poslal jsem již tolik pamětních spisu a žádostí o
svobodu, že Jeho Veličenstvo posléze věc předložilo
nejprve kabinetu a pak v plné radě. Tam nikdo žádosti
neodporoval, jen Skyreš Bolgolam, jemuž se bez
jakéhokoliv důvodu zlíbilo, že bude mým úhlavním
nepřítelem. Poradní sbor však žádosti vyhověl i proti
němu, a císař rozhodnutí potvrdil. Onen ministr byl
galbet čili říšský admirál, a těšil se nemalé důvěře svého
pána. Ve státních záležitostech se vyznal velmi dobře, byl
však povaha mrzoutská a zatrpklá. Posléze ho přece
přemluvili, aby ustoupil; prosadil však, že články a
podmínky, za nichž jsem měl být propuštěn na svobodu a
na něž jsem musil přísahat, budou vypracovány jím
samým. Tyto články mi Skyreš Bolgolam přinesl osobně

29

v doprovodu dvou podtajemníků a několika význačných
osobností. Když mi byly přečteny, byl jsem požádán,
abych přísahal, že je budu zachovávati. Nejprve jsem
musil přísahati podle způsobu své vlasti a pak podle
jejich zákonů, totiž tak, že jsem musil vzíti svou pravou
nohu do levé ruky a položití prostřední prst pravé ruky na
temeno hlavy a palec na koneček pravého ucha.
Snad bude čtenář zvědav, jaký sloh a způsob
vyjadřování je vlastní tomuto národu a za jakých
podmínek jsem opět získal svobodu. Pořídil jsem proto
překlad celé listiny tak přesně, jak jsem jen dovedl, a
předkládám jej tu veřejnosti:
„Golbasto Momaren Evlame Gurdilo Sejin Mully Ulyy
Gue, nejmocnější císař liliputský, potěšení a postrach
vesmíru, jehož državy se prostírají na pět tisíc blustrugů
(asi dvanáct mil v obvodu) až k nejzazším končinám
světa, vladař všech vladařů, vyšší než synové lidští, jehož
nohy se tlačí do středu země a jehož hlava proráží k
slunci, na jehož pokyn se pozemským vládcům chvějí
kolena, rozkošný jako jaro, útěšný jako léto, plodný jako
jeseň, strašný jako zima. Jeho Nejvznešenější
Veličenstvo předkládá Muži-hoře, nedávno přibyvšímu
do našich nebeských držav, tyto články, které bude pod
slavnou přísahou povinen zachovávati.
Především: Muž-hora nesmí odejiti z našich držav bez
našeho povolení, opatřeného naší velkou pečetí.
Za druhé: Nesmí si dovoliti přijití do naší metropole
bez našeho výslovného nařízení. V tom případě dostanou
obyvatelé dvě hodiny předem výstrahu, aby nevycházeli
z domů.

30

Za třetí: Uvedený Muž-hora se omezí při svých
vycházkách na naše hlavní dálnice a nesmí si dovoliti
choditi nebo lehati na louky nebo obilná pole.
Za čtvrté: Při chůzi po zmíněných silnicích musí
dávati co největší pozor, aby nepošlapal těla našich
milovaných poddaných, jejich koně nebo vozy, a nesmí
bráti naše poddané do rukou bez jejich souhlasu.
Za páté: Bude-li nějaké spěšné poselství vyžadovati
zvláštní rychlosti, jest Muž-hora povinen nésti posla s
koněm v kapse na šestidenní cestu jednou za úplněk a
přinésti řečeného posla (žádá-li se to) bezpečně zpět před
naši císařskou tvář.
Za šesté: Bude naším spojencem proti našim
nepřátelům na ostrově Blefusku a bude usilovat, aby
zničil jejich loďstvo, jež se nás právě chystá přepadnouti.
Za sedmé: Zmíněný Muž-hora bude ve volných
chvílích pomáhati našim dělníkům zvedati těžké kameny
při stavbě zdi kolem hlavního parku a jiných našich
královských staveb.
Za osmé: Zmíněný Muž-hora podá do dvou úplňku
přesný přehled výměry naší říše, kterou vypočte na
vlastní kroky kolem pobřeží.
Posléze:
Odpřísáhne-li
slavnostně,
že
bude
zachovávati všechny uvedené články, bude zmíněný
Muž-hora dostávati denně tolik pokrmů a nápojů, kolik
stačí na výživu 1724 našich poddaných. Dále bude rníti
volný přístup k naší královské osobě a dostane se mu i
jiných projevu naší přízně.
Vydáno v našem paláci v Belfaboraku dvanáctého dne
devadesátého prvního úplňku naší vlády.“
Odpřísáhl a podepsal jsem tyto články s velkou radostí
a uspokojením, ač některé nebyly tak důstojné, jak bych

31

si byl přál. To však pocházelo výlučně ze zlé vůle
velkoadmirála Skyreše Bolgolama. Ihned mi odemkli
řetězy a byl jsem na svobodě. Císař sám mi prokázal čest,
že se osobně účastnil celého obřadu. Projevil jsem mu
své díky tím, že jsem se mu vrhl k nohám, on však velel,
abych povstal. Po mnohých milostivých slovech - jež
nebudu opakovati, aby se mi nevyčítala ješitnost - dodal,
že doufá, že se osvědčím jako užitečný služebník a že si
zasloužím přízeň, jíž mne už zahrnul nebo již mi snad
prokáže v budoucnosti.
Nechť si čtenář laskavě povšimne, že v posledním
článku úmluvy o mém osvobození císař mi povoluje
množství pokrmů a nápojů, jež by stačilo pro 1724
Lilipuťanů. Ptal jsem se později přítele u dvora, jak to, že
stanovili pravě to číslo. Řekl mi, že počtáři Jeho
Veličenstva změřili výšku mého těla kvadrantem, a když
zjistili, že přesahuje jejich výšku dvanáctinásobně,
odvodili z podobnosti s jejich těly, že mé tělo musí
obsahovati aspoň 1724 jejich těl, a že tedy bude
potřebovati tolik potravy, kolik je nutno k výživě onoho
počtu Lilipuťanů, Z toho nechť si čtenář učiní představu
o inteligenci liliputského národa a o rozumném a
přesném hospodařeni tak velkého panovníka.

32

IV.
Jakmile jsem
dosáhl svobody,
požádal jsem
především, aby mi bylo dovoleno prohlédnouti si hlavní
město Mildendo. Císař ochotně svolil, ale s výslovným
příkazem, že nesmím ublížiti ani obyvatelům, ani jejich
domům. Lid byl vyhláškou upozorněn, že navštívím
hlavní město.
Hradba, již je město obehnáno, je vysoká dvě a půl
stopy a aspoň jedenáct palců široká, takže po ní může
bezpečně jeti kočár s koňmi v desítistopových
vzdálenostech je chráněna silnými věžemi.
Překročil jsem velkou zapadni bránu a kráčel velmi
opatrně a bokem oběma hlavními třídami. Měl jsem na
sobě jen krátkou
vestu, abych šosy svého kabátu
nepoškodil střechy a okapy domů.Kráčel jsem s krajní
obezřelostí, abych nešlápl na některého opozdilce, jenž
snad zůstal na ulici přes přísný rozkaz, aby lidé na vlastní
nebezpečí nevycházeli z domu. Podkrovní okna a střechy
domů byly tak přeplněny diváky, že se mi zdálo, jako
bych na všech svých cestách nepoznal lidnatějšího města.
Město tvoří přesný čtverec a každá strana hradeb je
pět set stop dlouhá. Obě hlavní třídy, které město
protínají a dělí na čtyři čtvrtě, jsou široké pět stop.
Postranní a příčné ulice, do nichž jsem nemohl vstoupit a
do nichž jsem jen nahlédl, jsou široké dvanáct až
osmnáct palců. Město může pojmouti pět set tisíc duší.
Domy jsou tří až pětipatrové. Obchody a trhy jsou bohatě
zásobeny. Císařský palác stojí ve středu města, kde se
obě hlavní třídy protínají. Ve vzdálenosti dvaceti stop od
budov je obehnán zdí vysokou dvě stopy. Jeho

33

Veličenstvo mi dovolilo, abych tuto zeď překročil, a
poněvadž prostranství mezi ní a palácem bylo široké,
mohl jsem si jej dobře prohlédnouti se všech stran.
Vnější nádvoří tvoří čtverec o čtyřiceti stopách a uzavírá
v sobě ještě dva jiné dvory. V nej vnitřnějším jsou
královské komnaty, jež jsem si velmi přál spatřiti, avšak
bylo to nesmírně obtížné. Velké brány, vedoucí z nádvoří
do nádvoří, byly totiž jen osmnáct palců vysoké a sedm
palců široké. Budovy na vnějším dvoře byly však vysoké
aspoň pět stop, takže je nebylo možno překroěiti, aniž se
stavbám způsobila nesmírná škoda, ač byly zdi stavěny z
tesaných kamenů a silné čtyři palce.
Leč i císař si velmi přál, abych spatřil nádheru jeho
paláce. To bylo možno až za tři dny, neboť jsem musil
svým nožem pokácet několik velkých stromů v
královském parku, vzdáleném asi sto loktů. Z těchto
stromů zrobil jsem dvě stoličky asi tři stopy vysoké a
dosti pevné, aby mne unesly. Když byla lidu dána opět
výstraha, odebral jsem se městem k paláci, nesa obě
stoličky v rukou. Přišel jsem k vnějšímu nádvoří,
vystoupil na jednu stoličku a vzal druhou do ruky, zvedl
přes střechu a opatrně postavil na prostranství mezi
prvním a druhým nádvořím, jež bylo široké osm stop.
Pak jsem budovy překročil velmi pohodlně se stoličky na
stoličku a vytáhl jsem první stoličku za sebou pomocí
zahnuté hole. Týmž postupem jsem se dostal na vnitřní
nádvoří. Pak jsem si lehl na bok, přiložil tvář k oknům
prostředních poschodí, jež byla úmyslně ponechána
otevřena, a spatřil jsem nej nádhernější komnaty, jaké si
člověk vůbec může představiti. Uviděl jsem tam i
císařovnu a mladé prince v jejich komnatách, obklopené
služebnictvem. Její císařské Veličenstvo se na mne ráčilo

34

milostivě usmáti a podalo mi oknem svou ručku k
políbení.
Jednou ráno, když jsem již byl asi čtrnáct dní na
svobodě, navštívil mne Reldresal, ministr soukromých
záležitostí (jak zní jeho titul), a to doprovázen jen
jediným sluhou. Nařídil, aby kočár čekal v jisté
vzdálenosti, a žádal mne, abych mu poskytl hodinovou
rozmluvu. Ochotně jsem svolil, pamětliv jeho postavení a
osobních zásluh i mnohých dobrých služeb, jež mi
prokázal při jednání u dvora.
Nabídl jsem se, že si lehnu na zem, aby mi mohl
pohodlněji mluvit do ucha. On však raději chtěl, abych
ho při našem jednání držel na ruce. Začal blahopřáním k
mé svobodě. Řekl, že by si mohl osobovati o ni jisté
zásluhy. A nebýt prý nynějšího stavu věcí u dvora, dodal,
nebyl bych jí asi dosáhl tak brzy. „Neboť,“ pravil, „i
když se snad zdá cizincům, že říše je v rozkvětu, trpíme
dvěma mocnými zly: prudkým rozkolem doma a
nebezpečím vpádu velmi silného nepřítele zvenčí. Pokud
jde o prvé, musím vám říci, že v této říši jsou již přes
sedmdesát úplňků dvě strany, které se navzájem potírají.
Jedna se jmenuje Trameksanové a druhá Sameksanové,
podle vysokých a nízkých podpatků, jimiž se od sebe
odlišují. Tvrdí se sice, že se vysoké podpatky nejlépe
shodují s naší starobylou ústavou, avšak ať je tomu
jakkoliv, Jeho Veličenstvo rozhodlo, že při správě
království a ve všech úřadech, podléhajících koruně,
bude používat jenom nízkopodpatníků, což jste zajisté
zpozoroval. Také jste si jistě všiml, že císařské podpatky
Jeho Veličenstva jsou aspoň o jeden dmr nižší než
všechny ostatní u dvora (drur je asi čtrnáctina palce).
Nevraživost mezi oběma stranami dosáhla takového

35

stupně, že pospolu ani nejedí, ani nepijí, ani spolu
nemluví.
Počítáme,
že
Trameksanové
čili
vysokopodpatníci nás předčí počtem, avšak moc je úplně
na naší straně.
Máme obavu, že se Jeho císařská Výsost, korunní
princ, trochu kloní k vysokopodpatníkum. Lze aspoň
jasně zjistiti, že jeden jeho podpatek je vyšší než druhý,
takže při chůzi napadá. A uprostřed těchto domácích
nepokojů ohrožuje nás ještě vpád z ostrova Blefusku, což
je druhá největší říše vesmíru, téměř tak veliká a mocná
jako říše našeho Veličenstva. Pokud jde o vaše tvrzení, že
jsou ještě jiná království a státy ve světě, obývaném tvory
tak velikými jako jste vy, pochybují o tom naši filosofové
velice a spíše se domnívají, že jste spadl s měsíce nebo s
jiné hvězdy. Je prý totiž jisto, že by sto smrtelníků vašich
rozměru v krátké době zničilo všechnu úrodu a dobytek
držav Jeho Veličenstva. Mimo to naše kroniky, jež jsou
staré šest tisíc úplňku, nikde se nezmiňují o jiných
krajích než o dvou velikých říších, liliputské a
blefuskuánské. A tyto dvě mocnosti, jak jsem vám právě
chtěl říci, vedou spolu urputnou válku již po třicet šest
úplňků.
Válka vznikla z této příčiny: Všeobecně se uznává, že
podle prastarého způsobu načíná se vejce, než je sníme,
na širším konci. Avšak dědeček nynějšího Veličenstva,
ještě jako hoch, chtěl jednou jisti vejce, naklepl je podle
starodávného způsobu a náhodou si pořezal prst. Císař,
jeho otec, vydal hned nařízení, v němž pod přísnými
tresty přikázal všem svým poddaným, aby načínali vejce
na tenčím konci.
U lidu vzbudil tento zákon takový odpor, že, jak
vypravují kroniky, vypuklo proto šest povstání, v nichž

36

jeden císař přišel o život a jiný o korunu. Tyto občanské
nepokoje
byly neustále rozdmychovány vládci
blefuskuáriskými. A když byly potlačeny, vyhnanci vždy
našli v té říši útočiště. Počítá se, že jedenáct tisíc osob v
různých dobách raději podstoupilo smrt, než by svolili
naěínati vejce na užším konci. Mnoho set tlustých knih
bylo o této sporné otázce vydáno. Knihy Širokokončáků
byly po dlouhou dobu zakázány a celá strana byla
zákonem vyloučena z veřejných úřadů.
Za těchto zmatků císařové blefuskuánští u nás často
zakroěovali svými vyslanci, obviňujíce nás, že
vyvoláváme náboženský rozkol, proviňujíce se proti
základní nauce našeho velkého proroka Lustroga,
kapitola padesátá čtvrtá Blundekralu (což je jejich
Alkoran). To však se pokládá za pouhé překrucování
textu, neboť ta věta zní: „Nechť všichni pravověrní
načínají vejce na vhodném konci.“ A podle mého
skromného mínění má se ponechati rozhodnutí o tom,
který konec je vhodný, buď svědomí každého
jednotlivce, nebo aspoň nejvyššímu úřadu.
Uprchlí Širokokončáci pak získali takovou důvěru na
dvoře císaře blefuskuánského a takovou soukromou
pomoc a podporu u své strany zde doma, že se vede mezi
oběma říšemi již po třicet šest úplňků krvavá válka se
střídavým štěstím. Za tu dobu jsme ztratili čtyřicet
velkých lodí, mnohem větší počet menších lodic a mimo
to třicet tisíc nejlepších námořníků a vojáků. Ztráty
nepřítelovy se odhadují o něco výš než naše. Nyní však
vyzbrojili početné loďstvo a právě se chystají vyraziti
proti nám. A Jeho císařské Veličenstvo, jež ve vaši
udatnost a sílu skládá velkou důvěru, mne pověřilo,
abych vám tento stav věcí vyložil.“

37

Požádal jsem ministra, aby tlumočil císaři moji
pokornou poslušnost a oznámil mu, že by se podle mého
názoru neslušelo, abych se jako cizinec pletl mezi strany,
ale že jsem ochoten i s nasazením života chrániti jeho
osobu i zemi proti všem útočníkům.

38

v.

Císařství blefuskuánské je ostrov severovýchodně od
Liliputu. Je od něho oddělen pouze průlivem širokým
osm set loktů. Dosud jsem jej neviděl, avšak po této
zprávě o zamýšleném vpádu jsem se oné části pobřeží
vyhýbal. Obával jsem se, aby mne nespatřila nějaká
nepřátelská loď, neboť nepřítel o mně dosud nevěděl.
Všechny styky mezi oběma říšemi byly po dobu války
zakázány pod trestem smrti a lodím bylo zakázáno
opustiti přístavy. Oznámil jsem Jeho Veličenstvu svůj
plán, jak se zmocniti celého nepřátelského loďstva. Podle
zpráv našich zvědů leželo zakotveno v přístavu
připraveno vyplouti, jakmile nastane příznivý vítr. Vyptal
jsem se nej zkušenějších námořníků na hloubku průlivu,
kterou mnohokrát zjistili olovnicí. Řekli mi, že za přílivu
je uprostřed hluboký sedmdesát glumglufů, což je podle
evropské míry asi šest stop, a v ostatních částech nejvýš
padesát glumglufů. Sel jsem tedy na severovýchodní
pobřeží, naproti Blefůsku, lehl jsem si za pahorek, vytáhl
svůj kapesní dalekohled a prohlížel si kotvící nepřátelské
loďstvo. Skládalo se asi z padesáti válečných lodí a z
velikého počtu lodí dopravních. Pak jsem se vrátil domů
a objednal jsem si (měl jsem k tomu plnou moc) velké
množství co nejsilnějších lan a železných tyčí. Lana byla
asi tak silná jako náš balicí motouz a tyče se délkou a
tloušťkou rovnaly naší jehlici na pletení. Spletl jsem lana
trojmo, aby byla silnější, a železné tyče jsem složil po
třech a konce zahnul v hák. Připevnil jsem padesát háků
na lana a vrátil se na severovýchodní pobřeží. Svléknuv
kabát, boty a punčochy, vkročil jsem asi půl hodiny před

39

přílivem do vody ve své kožené kazajce. Brodil jsem se
co nejspěšněji a uprostřed jsem asi třicet loktů plaval, až
jsem ucítil půdu pod nohama. Dorazil jsem k loďstvu za
necelou půlhodinu.
Nepřítel byl tak vyděšen, když mne spatřil, že všichni
vyskákali z lodí a plavali k pobřeží. Tam jich bylo
nejméně třicet tisíc duší. Vzal jsem pak své lanoví,
upevnil hák do otvoru na přídi každé lodi a všechna lana
jsem na konci svázal dohromady.
Zatím co jsem takto pracoval, vystřelil na mne nepřítel
několik tisíc šípu. Mnohé z nich se mi vetkly do rukou a
do obličeje. Kromě toho, že mne prudce bolely, ještě mi
překážely v práci. Nejvíce jsem se obával o oči.
Nepochybně bych byl o ne přišel, kdybych byl náhle
neměl šťastný nápad. Mezi jinými drobnými potřebami
jsem si ponechal v tajné kapse své brýle, a ty, jak jsem se
prve zmínil, unikly pozornosti císařských prohledavačů.
Ty jsem vyňal a připevnil si co nejpevněji na nos. Takto
vyzbrojen pracoval jsem směle dál i přes nepřítelovy
šípy, které na mne byly stále vystřelovány. Mnohé z nich
narazily na sklo mých brýlí, avšak jediný účinek byl, že
je trochu pošinuly.
Již jsem si připevnil všechny háky a vzav do ruky
uzel, počal jsem táhnouti. Leč ani jediná loď se nehýbala,
neboť byly tak pevně drženy kotvami, že mne nej smělejší
část dobrodružství teprve čekala. Proto jsem lano pustil a
nechav háky připevněny k lodím, rázně jsem přetínal
nožem kotevní lana. Při tom jsem dostal asi dvě stě
zásahů do obličeje a do rukou. Pak jsem uchopil svázaná
lana, k nimž byly připevněny háky, a docela snadno jsem
táhl padesát nepřátelských největších válečných lodí za
sebou. Blefuskuánští, kteří neměli potuchy, co zamýšlím,

40

byli nejprve ohromeni úžasem. Viděli mne, jak přetínám
lana a myslili, že chci lodě vydat na pospas vlnám, aby se
o sebe roztříštily. Když však viděli, jak se celé loďstvo v
pořádku pohybuje a jak je táhnu za sebou, spustili takový
žalostivý a zoufalý nářek, že se to nedá ani popsati ani
představiti. Když jsem se dostal mimo nebezpečí, zastavil
jsem se na chvíli, abych si vytahal šípy z rukou a
obličeje. Natřel jsem se touž mastí, kterou jsem dostal,
když jsem sem přišel, jak jsem se již zmínil. Pak jsem si
sňal brýle, počkal asi hodinu, až trochu opadne příliv,
přebrodil se se svým nákladem i přes střed průlivu a
bezpečně dorazil do královského přístavu liliputského.
Císař a celý jeho dvůr stáli na pobřeží a čekali na
výsledek tohoto velkého dobrodružství. Viděli, jak se
lodi blíží ve velkém polokruhu, mne však dobře neviděli,
neboť jsem byl až po prsa ve vodě. Když jsem dospěl až
doprostřed průlivu, bylo mne vidět ještě tíže, neboť jsem
byl pod vodou až po krk.
Císař usoudil, že jsem se utopil a že se nepřátelské
loďstvo blíží se zlým úmyslem. Jeho obavy však zmizely,
neboť, jak se průliv stával každým krokem mělčím,
přiblížil jsem se brzy na doslech a pozvednuv konec lana,
na němž bylo přivázáno celé loďstvo, zvolal jsem
velikým
hlasem:
„Sláva
nej mocnějšímu
císaři
liliputskému.“ Tento veliký vladař mne přijal na pevnině
se všemi možnými chválami a na místě mne povýšil na
nardaka což je u nich nejvyšší čestný titul.
Jeho Veličenstvo mne pak žádalo, abych, až se
naskytne příležitost, přitáhl do jeho přístavů i zbytek
nepřátelského loďstva. A byl tak ctižádostivý, že
pomýšlel dokonce na to, že si podrobí celé císařství
blefuskuánské a učiní je provincií, spravovanou

41

místokrálem; že zničí uprchlé Širokokončáky a donutí je,
aby načínali vejce na užším konci, a tak že se stane
jediným vládcem celého světa. Snažil jsem se ho od
tohoto záměru odvrátiti mnohými důvody ze zásad
politiky i spravedlnosti, a když se o té věci jednalo v
radě, moudřejší ministři byli téhož názoru.
Toto mé přímé a smělé prohlášení se tak protivilo
úmyslům a politice Jeho císařského Veličenstva, že mi je
nikdy neodpustil. Nadhodil to velmi obratně v radě, kde,
jak jsem slyšel, aspoň nejmoudřejší svým mlčením
naznačovali, že sdílejí můj názor. Ostatní však, kteří byli
mými tajnými nepřáteli, nemohli se zdržet narážek, jimiž
nepřímo mířili na mne. A od té doby začaly se mezi Jeho
Veličenstvem a klikou ministrů, zlomyslně proti mně
zaujatých, kouti pikle, jež propukly za necelé dva měsíce
a málem mne úplně zničily.
Asi za tři týdny po této události přišlo z Blefusku
slavné poselství a poníženě prosilo o mír. Ten byl brzy
uzavřen za podmínek pro našeho císaře velmi
výhodných, ale tím nebudu čtenáře unavovati. V
poselství bylo šest vyslanců a průvod asi pěti set osob.
Jejich příchod byl velmi slavnostní, přiměřený
vznešenosti jejich pána a důležitosti poslání. Když byla
uzavřena smlouva, při níž jsem jim svým vlivem u dvora
prokázal několik dobrých služeb, všechny Jejich
Excelence, jimž bylo soukromě řečeno, jak přátelsky jim
jsem nakloněn, mi udělali formální návštěvu. Začali
mnohými poklonami mé síle a mé šlechetnosti, pozvali
mne jménem svého císaře do své říše a prosili mne,
abych jim podal několik ukázek své ohromné síly, o níž
slyšeli takové divy. Ochotně jsem jim vyhověl, ale
podrobnostmi nebudu čtenáře obtěžovati.

42

Bavil jsem tak chvíli Jejich Excelence k jejich
bezmeznému uspokojeni a úžasu a pak jsem je poprosil,
aby laskavě vyřídili projev mé nejponíženější úcty svému
císaři a pánu, jehož slavné ctnosti právem naplnily celý
svět podivem a jehož královskou osobu jsem se rozhodl
navštíviti, než se vrátím do své vlasti.
Také jsem při nejbližší příležitosti požádal našeho
císaře, aby mi dal trvalé povolení navštěvovati
blefuskuánského císaře. Ráčil mi je dáti, ale, jak bylo
jasně vidět, velmi chladně. Neměl jsem tušení o důvodu,
až mi jistá osoba důvěrně řekla, že Flimnap a Bolgolarn
vykládali můj styk s vyslanci jako známku mé nelibosti.
Ujišťuji však, že jí mé srdce bylo úplně prosto.
Musím upozorniti, že tito vyslanci se mnou mluvili
pomoci tlumočníka, neboť jazyky obou říší se od sebe liší
neméně než některé dvě řeči evropské a každý národ se
chlubí starobylostí, krásou a silou svého jazyka a pohrdá
jazykem svého souseda. Avšak náš císař, maje výhodu,
že zajal jejich loďstvo, přinutil je, že podali pověřující
listiny a pronesli řeč v jazyku liliputském. A musí se
přiznati, že vlivem čilých obchodních styku mezi oběma
říšemi, neustálým vzájemným přijímáním uprchlíků a
zvykem obou říši, posílati mladé šlechtice a bohaté
zemany do druhé říše, aby se vytříbili tím, že poznají
svět, lidi a mravy, je jen málo vznešených osob nebo
obchodníků a námořníků, bydlících v přímořských
krajích, kteří by nedovedli rozmlouvati v obou jazycích.
Poznal jsem to po několika týdnech, když jsem šel složit
poklonu císaři blefuskuánskému. Tato návštěva, jak budu
vyprávět na vhodném místě, byla pro mne událostí velmi
šťastnou uprostřed velkých pohrom, nastrojených zlobou
mých nepřátel.

43

44

VI.
Ačkoliv zamýšlím ponechati si popis této říše pro
zvláštní pojednání, přece jsem ochoten uspokojiti zatím
zvědavého čtenáře několika všeobecnými rysy.
Poněvadž běžná velikost domorodců je o něco méně
než šest palců, je zachován přesně týž poměr i u všech
ostatních živočichů, rostlin a stromů. Například nejvyšší
koně a voli jsou vysocí čtyři až pět palců, ovce přibližně
pul druhého palce. Jejich husy jsou asi tak veliké jako u
nás vrabci, a tak to jde postupně dolů až k nejmenším
tvorům, kteří byli pro můj zrak téměř neviditelní. Příroda
však uzpůsobila oči Lilipuťanů tak, aby viděli všechny
věci, které potřebují. Tito tvorečkové vidí velmi přesně,
avšak jen na malou vzdálenost.
Abych ukázal, jak bystrý mají zrak na malou
vzdálenost, povím jenom, že jsem se zalíbením
pozoroval, jak kuchař oškubával skřivana, který nebyl
větší než naše obyčejná moucha, anebo jak mladá dívka
navlékala neviditelnou hedvábnou nit do neviditelné
jehly. Nejvyšší stromy u nich jsou vysoké asi sedm stop,
ale to jsou jen některé stromy ve velkém královském
parku. Jejich vrcholku jsem stěží dosáhl zaťatou pěstí.
Ostatní rostliny jsou ve stejném poměru. To však
ponechávám čtenářově obraznosti.
Povím zatím jen něco málo o jejich vědě, jež u nich
vzkvétala už po mnoho věků ve všech oborech. Avšak
způsob, jak píší, je velmi zvláštní. Nepíší ani od leva do
pravá jako Evropané, ani od pravá do leva jako Arabové.
Ba, nepíší ani shora dolů jako Číňané, nýbrž šikmo z
rohu do rohu.

45

Své mrtvé pohřbívají hlavou přímo dolů, poněvadž
zastávají názor, že za jedenáct tisíc úplňku všichni zase
vstanou. Za tu dobu prý se země (kterou pokládají za
rovinu) obrátí horní stranou dolu, takže při vzkříšení
budou již pohotově státi na nohou.
Podvod pokládají za větší zločin než krádež, a proto je
jen zřídka trestán jinak než smrtí. Uvádějí totiž, že
opatrnost a bdělost a docela běžná míra rozumu dovedou
ochrániti majetek proti zlodějům, avšak proti vyšší lsti
nemá poctivý člověk ochrany. A poněvadž je nezbytné,
aby se neustále kupovalo a prodávalo a obchodovalo na
úvěr, přišel by poctivý obchodník na mizinu a padouch
by byl ve výhodě, kdyby podvod byl dovolen nebo trpěn,
anebo kdyby jej zákon nestíhal. Vzpomínám si, jak jsem
se jednou přimlouval u krále za zločince, který svého
pána připravil o velkou částku peněz, které mu byly
svěřeny a s nimiž uprchl. Náhodou jsem Jeho
Veličenstvu uváděl jako polehčující okolnost, že to bylo
jen zneužití důvěry. Císař pokládal za ohavnost ode mne,
že uvádím na obhajobu něco, co zločinu nejvíce
přitěžuje. A nedovedl jsem mu věru odpověděti jinak,
než všední vytáčkou, že každý národ má jiné zvyky.
Přiznávám se však, že jsem se do duše styděl.
Nevděčnost je u nich zločinem hrdelním, což bylo i v
jiných zemích, jak víme z knih. Soudí totiž takto: Každý,
kdo zlým splácí svému dobrodinci, je nutně obecným
nepřítelem ostatního lidstva, od něhož dobrodiní nepřijal.
A takový člověk není hoden, aby byl živ.
Zvědavého čtenáře snad bude zajímati, když stručně
vylíčím své domácí poměry a způsob života v této zemi,
kde jsem pobyl devět měsíců a třináct dní. Maje
praktické nadání a mimo to hnán nutností, vyrobil jsem si

46

z největších stromu v královském parku dosti pohodlný
stůl a židli. Dvě stě švadlen mi šilo košile a ložní a stolní
prádlo z nej silnější a nejhrubší látky, jakou bylo možno
opatřiti, Musily ji však ještě několikanásobně přeložiti,
neboť nej tlustší byla jen o málo silnější než závojová
látka. Jejich plátno je obyčejně tři palce široké a tři stopy
tvoří štůček.
Když mi švadleny braly míru, lehl jsem si na zem,
jedna se postavila k mému krku a jiná k noze, napjaly
silné lano, jež každá držela za jeden konec a třetí měřila
délku pravítkem, dlouhým jeden palec. Pak mi změřily
palec pravé ruky a víc nepotřebovaly. Vypočetly si totiž,
že dvakrát kolem palce je tolik, kolik jednou kolem
zápěstí, a tak dále až ke krku a pasu.
Podle mé staré košile, kterou jsem jim rozestřel po
zemi na vzor, ušily mi přesně novou.
Podobně mi tři sta krejčí šilo šaty. Našli si však jiný
způsob, jak mi vzíti míru. Klekl jsem si a oni vztyčili
žebřík od země až k mé šíji. Na tento žebřík jeden z nich
vystoupil a spustil olovnici od mého límce k podlaze, což
byla právě délka mého kabátu. Pas a rukávy jsem si však
změřil sám. Když byly šaty ušity v mém domě (neboť ani
do jejich největšího domu by se byly nevešly), vypadaly
jako našívaná přikrývka, jaké u nás dělají dámy, jenže mé
šaty byly jednobarevné.
Měl jsem tři sta kuchařů, kteří mi připravovali jídla a
bydleli v malých pohodlných chýších kolem mého domu
i se svými rodinami. Každý mi připravoval dvě míly.
Brával jsem dvacet číšníků do ruky a postavil je na stůl.
Sto dalších mi posluhovalo dole na zemi, někteří s
mísami masa, jiní se soudky vína a jiných nápojů, jež
nosili na ramenou.

47

Číšníci, kteří byli nahoře, to vše postupně vytahovali,
jak jsem potřeboval, a to velmi důmyslně pomocí lan,
jako my Evropané čerpáme ve vědrech vodu ze studny.
Jedna mísa jejich masa vydala dobré sousto a soudek
jejich nápoje stačil na slušný doušek. Jejich skopové se
svou chutí nevyrovná našemu, ale hovězí je výborné.
Dostal jsem jednou takový kus svíčkové, že jsem
musil kousnout třikrát; to však je vzácnost. Moji sluhové
žasli, když viděli, jak ji jím celou i s kostmi a se vším,
jako se u nás jedí skřivánčí stehýnka. Jejich husy a
krocany jsem obyčejně jedl celé najednou a musím
uznati, že jsou mnohem lepší než u nás. Jejich drobnější
drůbež jsem nabíral na špičku nože po dvaceti nebo
třiceti najednou.
Jednou Jeho císařské Veličenstvo, jež bylo zpraveno o
mém způsobu života, projevilo přání, že by byl velmi
šťasten (jak se ráčil vyjádřiti), kdyby se svou královskou
chotí a s princi a princeznami mohl se mnou obědvati.
Opravdu přišli a já jsem je posadil do křesel na stůl
zrovna proti sobě i s jejich průvodem. Byl přítomen i
ministr financí Flimnap se svou bílou holí. A všiml jsem
si, že se na mne často kysele dívá. Schválně jsem dělal,
jako bych si toho nevšímal, ba jedl jsem víc než obvykle,
abych naplnil dvůr úžasem.
Mám jisté soukromé důvody k domněnce, že tato
návštěva Jeho Veličenstva dala Flimnapovi příležitost,
aby mne u svého pána očernil. Tento ministr byl od
počátku mým tajným nepřítelem, ač se navenek ke mně
choval tak přívětivě, že se to ani neshodovalo s jeho
mrzoutskou povahou.
Vykládal králi, že stav pokladny je špatný; že si musil
vypůjčiti peníze na vysoký úrok; že zkrátka jsem Jeho

48

Veličenstvo stál přes pul druhého milionu sprugů (což je
jejich nej vyšší zlatá mince, asi tak tlustá jako staniol), a
že by konec konců bylo radno, aby císař použil první
vhodné příležitosti a propustil mne.

49

VII.
Než počnu líčiti, jak jsem opustil toto království, bude
snad vhodno podati čtenáři zprávu o tajných piklech, jež
se proti mně kuly již po dva měsíce.
Až do té doby jsem po celý život neměl co činiti s
panovnickými dvory, neboť jsem k nim neměl přístup
pro své nízké postavení. Právě když jsem se chystal, že
vykonám návštěvu u císaře blefuskuánského, přibyla ke
mně význačná osobnost od dvora, jíž jsem prokázal
dobré služby, když byla v krajní nemilosti u Jeho
císařského Veličenstva. Přišla velmi tajně večer a v
uzavřených nosítkách, a aniž oznámila své jméno, žádala
o slyšeni. Nosiči byli posláni pryč. Dal jsem nosítka i s
Jeho Milostí do kapsy a nařídil spolehlivému sluhovi, aby
říkal, že mi není dobře a že jsem ulehl na lože. Pak jsem
uzamkl domovní dveře, postavil podle zvyku nosítka na
stůl a posadil se vedle.
Když jsme vyměnili obvyklé pozdravení, všiml jsem
si, že obličej Jeho Milosti má velmi starostlivý výraz.
Tázal jsem se ho po příčině, a tu mne žádal, abych ho
trpělivě vyslechl, neboť věc se prý úzce dotýká mé cti a
mého života. Zaznamenal jsem si jeho řeč, hned jakmile
ode mne odešel. Její obsah byl tento:
„Musím vám říci,“ pravil, „že v poslední době bylo
kvůli vám svoláno co nejtajněji několik schůzí rady. A
jsou tomu teprve dva dny, co Jeho Veličenstvo dospělo k
pevnému rozhodnutí.
Je vám dobře známo, že Skyreš Bolgolarn (galbet čili
velkoadmirál) je vaším zapřísáhlým nepřítelem téměř od
té chvíle, kdy jste přišel. Jeho původní pohnutky neznám.

50

Avšak jeho nenávist velmi vzrostla po vašem velkém
úspěchu proti Blefusku, jímž je jeho admirálská sláva
zastíněna. Ve spolku s Flimnapem, ministrem pokladu, s
generálem Limnokem, komořím Lalkonem a nej vyšším
sudím Balmuffem vypracoval tento pán proti vám
obžalobu z velezrady a jiných hrdelních zločinů.“
Tato předmluva vzbudila ve mně takovou nevoli neboť jsem si byl vědom svých zásluh a své neviny - že
jsem ho již chtěl přerušiti, ale on mne snažně prosil,
abych mlčel. A pokračoval takto:
„Z vděčnosti za služby, jež jste mi prokázal, opatřil
jsem si zprávy o celém soudním řízení a opis obžaloby.
Dal jsem tím v sázku svou hlavu, jen abych vám prokázal
službu.
Články

obžaloby proti
Flestrinovi,
Mu ž i -h o ř e :

Quinbus u

Článek 1.
Když řečený Quinbus Flestrin dopravil císařské
loďstvo blefuskuánské do královského přístavu a byl
vyzván Jeho císařským Veličenstvem, aby se zmocnil
všech
zbývajících
lodí
řečeného
císařství
blefuskuánského a učinil z té říše provincii, jež by byla
nadále spravována místokrálem a aby vyhubil a pobil
nejen uprchlé Širokokončáky, ale i všechny lidi v říši,
kteří se okamžitě nevzdají širokokončáckého bludu, tu
on, řečený Flestrin, dopustil se věrolomné zrady na
nej milostivějším a nejjasnějším císařském Veličenstvu.
Žádal totiž Jeho císařské Veličenstvo, aby byl uvedené

51

povinnosti zproštěn, a to pod záminkou, že nechce
znásilňovati svědomí ani ničiti život nevinného lidu.
Článek 2.
Když přišli jistí vyslanci od dvora blefuskuánského,
aby na dvoře Jeho Veličenstva prosili o mír, tu on, řečený
Flestrin, dopustil se věrolomné zrady. Pomáhal totiž
řečeným vyslancům, naváděl je, utěšoval a bavil, ačkoliv
věděl, že to jsou služebníci panovníka, který byl ještě
nedávno přímým nepřítelem Jeho císařského Veličenstva
a vedl otevřenou válku proti řečenému Veličenstvu.
Článek 3.
V rozporu s povinnostmi věrného poddaného chystá se
nyní řečený Quinbus Flestrin podniknouti cestu ke dvoru
císařství blefuskuánského, k čemuž dostal jen ústní
svolení Jeho císařského Veličenstva. Pod rouškou
řečeného povolení zamýšlí věrolomně a zrádně
podniknouti řečenou cestu, aby pomáhal císaři
blefuskuánskému, těšil jej a bavil, aě tento panovník byl
do nedávná nepřítelem Jeho císařského Veličenstva a
vedl proti němu otevřenou válku.
Článků je ještě více, ale tyto, z nichž jsem vám přeěetl
výtah, jsou nej důležitější.
Musí se uznati, že při mnohých rozpravách o této
obžalobě Jeho Veličenstvo jevilo značnou mírnost. Často
poukazoval na služby, jež jste mu prokázal a snažil se pro
vaše zločiny nalézti polehčující okolnosti. Ministr
pokladu a admirál naléhali, abyste byl odsouzen k
nejbolestnější a nejpotupnější smrti, totiž aby váš dům
byl v noci zapálen a dvacet tisíc mužů pod velením
52

generála aby vám střílelo otrávené šípy do obličeje a do
rukou. Někteří z vašich sluhů měli dostat tajný rozkaz,
aby pokropili vaše prádlo jedovatou tekutinou, takže
byste si sám rval kůži s těla a zemřel v nejkrutějších
mukách. Generál byl téhož názoru a po dlouhou dobu
byla většina proti vám. Avšak Jeho Veličenstvo se
rozhodlo zachrániti vám, možno-li, aspoň holý život, a na
konec získalo na svou stranu komořího.
Potom císař vyzval Reldresala, svého ministra
soukromých záležitostí, který se vždy osvědčil jako váš
věrný přítel, aby vyslovil svůj názor. On to také učinil a
ukázal se hodným dobrého mínění, jež o něm máte.
Připustil, že vaše zločiny jsou velké, ale zastával, že je
možno ještě býti milosrdný. Je prý to nejchvalitebnější
vladařská ctnost, pro niž Jeho Veličenstvo právem bylo
oslavováno. Pravil, že přátelství mezi ním a vámi bylo
celému světu tak dobře známo, že by jej slavný soudní
sbor mohl podezřívat ze stranictví. Avšak poslušen
rozkazu, který dostal, řekne prý otevřeně svůj názor.
Kdyby prý se Jeho Veličenstvo pro vaše služby a ze
své vlastní milosrdné povahy rozhodlo ušetřiti vašeho
života a dalo vám jen vyloupnouti obě oči, bylo by prý
tímto způsobem podle jeho skromného názoru učiněno
spravedlnosti jistou měrou zadost a celý svět by chválil
císařovu mírnost i spravedlivý a šlechetný postup těch,
kteří mají čest být jeho rádci. Ztráta obou očí nebyla by
prý ještě na závadu vaší tělesné síle, jíž byste byl nadále
Jeho Veličenstvu užitečný. Že prý slepota zvyšuje
odvahu, neboť nám zatajuje nebezpečí. Že strach o oči
byl pro vás největší obtíží, když jste k nám vlekl

53

nepřátelské loďstvo. A stačilo prý by vám, dívati se
očima ministrů, když tak činí i největší panovníci.
Tento návrh se setkal s naprostým nesouhlasem celého
poradního sboru. Admirál Bolgolam se nedovedl
ovládnouti. Vztekle povstal a pravil, že se diví, jak se pan
ministr odvažuje vysloviti návrh, aby byl uchován život
zrádce. Ze služby, které jste vykonal, vašim zločinům
nejvíc přitěžují, díváme-li se na ně s hlediska státního
zájmu. Táž síla, jež vám umožnila táhnouti nepřátelské
loďstvo k nám, mohla by vám posloužiti, abyste je při
nejmenší nespokojenosti zase odvlekl zpět. Má prý dobré
důvody, aby se domníval, že jste v srdci
Sirokokončákem. A protože prý zrada počíná v srdci
dříve než se projeví činy, vznáší proti vám obžalobu ze
zrady a trvá na tom, abyste byl popraven.
Ministr pokladu byl téhož názoru. Poukázal na to, do
jaké tísně se dostal důchod Jeho Veličenstva náklady na
vaše vydržování, a že se toto zatížení brzy stane
nesnesitelným. Že návrh ministrův, aby vám byly
vyloupnuty oči, tomuto zlu nejen neodpomůže, ba
pravděpodobně je ještě zvětší. Všeobecně prý se ví, že se
oslepují některé druhy drůbeže, aby více žraly a rychleji
tloustly. Že Jeho posvátné Veličenstvo a rada, kteří jsou
vašimi soudci, jsou ve svědomí plně přesvědčeni o vaší
vině, a to prý je dostatečným důvodem, abyste byl
odsouzen k smrti bez formálních důkazů, jak je žádá
přísné znění zákona.
Jeho císařské Veličenstvo však bylo pevně rozhodnuto
proti hrdelnímu trestu a ráčilo milostivě říci, že pokládáli zrada ztrátu očí za příliš mírný trest, může se pak k
němu připojit ještě jiný. Ale váš ministerský přítel se
znovu pokorně hlásil o slovo. Na námitku ministra

54

pokladu, že totiž vaše výživa je velkým břemenem pro
Jeho Veličenstvo, odpověděl, že Jeho Excelence, jež
může naložit s císařským důchodem podle svého
uvážení, může onomu zlu snadno zabrániti, bude-li
postupně zmenšovati počet vašeho služebnictva.
Nedostatkem jídla pak zeslábnete, sejdete a ztratíte chuť,
takže zahynete za několik měsíců. A také by prý zápach z
vaší mrtvoly nebyl tak nebezpečný, kdyby se víc než o
polovinu zmenšila. Hned po vaší smrti by pět nebo šest
tisíc poddaných Jeho Veličenstva osekalo s vašich kostí
maso ve dvou nebo třech dnech, odvezlo je na nákladních
vozech a zakopalo na vzdálených místech, aby se
předešlo moru. Kostra by se mohla zachovati na památku
pro obdiv potomstvu.
Tak bylo velkým přátelstvím ministrovým ve věci
dosaženo kompromisu. Bylo přísně nařízeno, že plán
umořiti vás postupně hladem má být zachován v tajnosti.
Rozsudek, znějící na vyloupnutí očí, byl zanesen do knih.
Všichni s tím souhlasili, mimo admirála Bolgolama, jenž
je stvůrou císařovny a byl jí neustále popouzen, aby trval
na vaší smrti.
Za tři dny bude váš přítel poslán k vám do domu, aby
vám přečetl články obžaloby. Zároveň vás má upozornit
na laskavost a přízeň Jeho Veličenstva a jeho rady, že vás
odsuzují jen ke ztrátě očí, čemuž se, jak je Jeho
Veličenstvo přesvědčeno, podrobíte vděčně a pokorně.
Operace se zúčastní dvacet chirurgů Jeho Veličenstva,
aby byla dobře provedena. Vykoná se tak, že si lehnete
na zem a do očních bulv vám budou vstřelovány šípy s
ostrými hroty.
Ponechávám vašemu vlastnímu rozumu, jaká opatření
podniknete. Abych se vyhnul podezření, musím se ihned

55

vrátiti stejně, tajně jako jsem přišel.“ Jeho Milost tak
učinila a já jsem zůstal sám se svými pochybami a
rozpaky.
Nynější panovník a jeho ministři zavedli na dvoře
zvláštní zvyk, odlišný, jak jsem se dověděl, od zvyků
doby dřívější. Když se dvůr usnesl na nějaké kruté
popravě, buď aby vyhověl nevraživosti císařově, nebo
zlobě některého milce, císař vždy měl řeč před celou
radou, v níž mluvil o své laskavosti a mírnosti jako o
vlastnostech známých a uznávaných na celém světě. Tato
řeč byla ihned rozšířena po celém království. A nic
nepoděsilo lid tolik, jako tyto chvály na milosrdenství
Jeho Veličenstva. Vypozorovalo se totiž, že čím byly tyto
chvály delší a důraznější, tím nelidštější byl trest a tím
nevinnější byl člověk trestaný.
Pokud jde o mne, musím přiznati, že jsem ani rodem,
ani výchovou nebyl určen pro službu u dvora, a
posuzoval jsem tedy věci tak špatně, že jsem vůbec
nedovedl pochopiti mírnost a laskavost tohoto rozsudku.
Naopak pokládal jsem jej (snad mylně) spíše za přísný
než mírný.
Někdy jsem myslil, že požádám o soud. Nemohl jsem
sice popříti skutečnosti, uvedené v některých článcích
žaloby, ale přesto jsem doufal, že připustí polehčující
okolnosti. Neodvážil jsem se však spolehnouti na tak
nebezpečné rozhodnutí za tak napjatých okolností a proti
tak mocným nepřátelům. Jednu chvíli jsem měl tisíc chutí
postavit se na odpor, neboť, pokud jsem měl svobodu,
celá moc říše by nestačila, aby mne porazila, a mohl jsem
snadno kameny rozmetati hlavni město. Avšak brzy jsem
tento úmysl s hrůzou zavrhl, neboť jsem si vzpomněl na
přísahu, kterou jsem složil císaři, na projevy jeho přízně a

56

na vysoký titul nardaka, jejž mi udělil. Také jsem se ještě
tak rychle nenaučil dvořanské vděčnosti, abych si sám
namluvil, že mne nynější přísnost Jeho Veličenstva
zbavuje všech minulých závazků.
Konec konců jsem se ustálil na rozhodnutí, pro něž mi
pravděpodobně budou činěny výtky, a ne neprávem.
Přiznávám se totiž, že za zachovám svých očí a tedy i
svobody vděčím své velké nerozvážnosti a nedostatku
zkušenosti. Kdybych byl tehdy znal povahu vládců a
ministrů tak, jak jsem ji znal později na mnohých jiných
dvorech, a způsob, jak zacházejí se zločinci mnohem
méně škodlivými než já, byl bych se velmi rychle a
ochotně podrobil trestu tak mírnému.
Já jsem se však nechal strhnouti mladickou
prchlivostí. Maje svolení Jeho císařského Veličenstva
vykonati návštěvu císaři blefuskuánskému, použil jsem té
příležitosti dříve, než uplynuly ony tři dny, a oznámil
jsem dopisem svému ministerskému příteli, že jsem se
rozhodl vydati se ráno do Blefusku podle dovolení, jehož
se mi dostalo.
Nečekaje na odpověď, šel jsem na tu stranu ostrova,
kde kotvilo naše loďstvo. Uchopil jsem velkou válečnou
loď, připevnil k přídi lano a zvednuv kotvy svlékl jsem
se, dal šaty (i s přikrývkou, kterou jsem si přinesl pod
paží) do lodi a táhl ji za sebou dílem se brodě, dílem
plávaje, až jsem dorazil do královského přístavu v
Blefusku.
Tam mne lid již očekával. Dali mne dva průvodce, aby
mne zavedli do hlavního města téhož jména. Držel jsem
je na rukou, až jsme přišli asi na dvě stě loktů od brány.
Pak jsem je požádal, aby oznámili můj příchod

57

některému z ministrů a uvědomili jej, že tam čekám na
rozkazy Jeho Veličenstva.
Asi za hodinu jsem dostal odpověď, že Jeho
Veličenstvo mne jde uvítat v doprovodu královské rodiny
a vysokých hodnostářů dvora. Popošel jsem ještě o sto
loktů. Císař a jeho družina sestoupili s koní, císařovna a
dámy z kočárů. Nepozoroval jsem, že by měli jaký strach
nebo obavy. Lehl jsem si na zem, abych políbil Jeho
Veličenstvu a císařovně ruku. Řekl jsem Jeho
Veličenstvu, že přicházím věren svému slibu a s
povolením svého císaře a pána, abych měl čest viděti tak
mocného vladaře a nabídl mu všechny služby, pokud jsou
v souhlasu s povinnostmi k mému vlastnímu
panovníkovi. Nezmínil jsem se ani slovem o své
nemilosti, poněvadž jsem dotud o ní nebyl úředně
zpraven a mohl jsem tedy předstírati, že o jakémkoli
podobném úmyslu vůbec nic nevím. A také jsem se
nedomníval, že císař tajemství vyjeví, pokud jsem mimo
jeho moc. Brzy se však ukázalo, že jsem se v tom mýlil.
Nebudu čtenáře obtěžovati podrobným líčením svého
přijetí u dvora. Odpovídalo šlechetnosti tak velkého
vládce. Ani nebudu vyprávěti o nesnázích, v nichž jsem
byl, nemaje ani domu, ani lože, takže jsem byl nucen
ležet na zemi zabalen jen do přikrývky.

58

VIII.
Tři dny po příchodu jsem si ze zvědavosti vyšel na
severovýchodní pobřeží ostrova a zpozoroval tam, že asi
půl míle od břehu je něco, co vypadá jako převrácený
člun. Zul jsem boty a punčochy, přebrodil jsem dvě až tři
sta loktů a shledal, že příliv žene předmět blíž ke mně. A
pak jsem již jasně viděl, že je to skutečný člun, který asi
nějaká loď v bouři ztratila.
Vrátil jsem se ihned do města a žádal Jeho císařské
Veličenstvo, aby mi půjčilo dvacet největších lodí z těch,
jež mu zbyly po ztrátě loďstva, a tři tisíce námořníků pod
velením viceadmirála. Toto loďstvo plulo podél pobřeží,
kdežto já jsem šel nejkratší cestou na místo, kde jsem
prve objevil člun. Zjistil jsem, že jej příliv zanesl ještě
blíže. Námořníci byli všichni opatřeni lanovím, jež jsem
napřed spletl, aby mělo dostatečnou sílu.
Když lodi připluly, svlékl jsem se a přebrodil se až na
sto loktů od člunu. Zbývající vzdálenost jsem již musil
přeplavati. Námořníci mi hodili konec lana, jež jsem
přivázal ke kruhu na přídi člunu. Druhý konec jsem
připevnil k jedné válečné lodi. Zjistil jsem však, že
všechna má námaha byla mamá. Nedosáhl jsem totiž na
dno, takže jsem nemohl pracovati. V této tísni byl jsem
nucen plavati vzadu a postrkovati člun co nejrychleji
jednou rukou kupředu. Příliv mi byl příznivý, takže jsem
se brzy dostal tak daleko, že jsem dosáhl dna a měl bradu
nad vodou.
Odpočinul jsem si dvě nebo tři minuty, pak jsem zas
člun postrčil., a tak pořád, až mi moře sahalo jen
k podpaží. A poněvadž nyní byla nejnamáhavější část

59

práce vykonána, vzal jsem ostatní svá lana, jež byla
uložena v jedné z lodí, a připevnil je jednak ke člunu,
jednak k devíti lodím, jež mne provázely. Vítr byl
příznivý, námořníci táhli a já postrkoval, až jsme se
dostali na čtyřicet loktů od pobřeží. Tam jsem počkal, až
příliv opadne, dostal jsem se k člunu po suchu a s pomocí
dvou tisíc mužů s lany a stroji podařilo se mi obrátiti člun
dnem dolů. Shledal jsem. že je jen nepatrně poškozen.
Nebudu čtenáře obtěžovati nesnázemi, s nimiž jsem
musil zápasiti, abych pomocí jakýchs takýchs vesel, jež
mi daly deset dní práce, dostal člun do blefuskuánského
královského přístavu. Tam na mne již čekal veliký zástup
lidí, plný úžasu při pohledu na tak ohromnou loď. Řekl
jsem císaři, že mi šťastná náhoda přinesla do cesty tento
člun, jenž mne odveze na některé místo, odkud bych se
mohl vrátit do vlasti. Prosil jsem Jeho Veličenstvo, aby
mi byly poskytnuty potřeby pro vybavení lodi a aby mi
dovolil odplouti. Po jistém laskavém domlouvám to ráčil
slíbiti.
Velmi jsem se divil, že jsem po celou tu dobu neslyšel
o žádném spěšném poslu, vyslaném naším císařem kvůli
mně ke dvoru blefuskuánskému. Později však mi bylo
soukromě dáno najevo, že Jeho císařské Veličenstvo ani
netušilo, že vím o jeho úmyslech, a bylo přesvědčeno, že
jsem odjel do Blefusku jen podle svého slibu a s
císařovým všeobecně známým dovolením, a že se vrátím
za několik dní, jakmile vykonám obřadní návštěvu.
Posléze však v něm má dlouhá nepřítomnost vzbudila
obavy. Po poradě s ministrem financí a s ostatními
tajnými rádci byla vyslána význačná osobnost s opisem
článků, znějících proti mně. Tento vyslanec měl pokyny,
aby vylíčil císaři blefuskuánskému velkou shovívavost

60

svého pána, jenž se spokojil s tím, že mne potrestá jen
ztrátou očí. Ze jsem prchl před spravedlností a nevrátímli se do dvou hodin, budu prý zbaven titulu nardaka a
prohlášen zrádcem. Vyslanec dále připojil, že jeho pán
doufá, že v zájmu míru a přátelství mezi oběma říšemi
jeho blefuskuánský bratrský panovník vydá rozkazy,
abych byl spoután na rukou a na nohou a poslán zpět do
Liliputská, kde budu potrestán jako zrádce.
Císař blefuskuánský vyhradil si tři dny na porady a
pak poslal odpověď, skládající se z mnoha zdvořilostí a
omluv. Pokud se týče mého spoutání, pravil, že jeho bratr
dobře ví, že to je nemožné. Ze jsem ho sice popravil o
loďstvo, že však je mi zavázán vděčností za mnohé dobré
služby při jednání o mír. Že se však oběma Jejich
Veličenstvům brzy uleví, neboť jsem našel u pobřeží
ohromnou loď, jež mne unese na moři. Dal prý již
rozkaz, aby byla za mé pomoci a vedení vybavena a
doufá prý, že za několik málo týdnu budou jíž obě říše
zbaveny tak nesnesitelného břemene.
S touto odpovědí vrátil se vyslanec do Liliputu. Císař
blefuskuánský mi pak vyprávěl vše, co se událo, a
zároveň mi nabídl (avšak přísně důvěrně) svou
milostivou ochranu, kdybych zůstal v jeho službách.
Věřil jsem sice, že to myslí upřímně, avšak byl jsem
rozhodnut nikdy již nedůvěřovati panovníkům a
ministrům, kde se jen bez toho obejdu. Vyslovil jsem mu
tedy patřičné díky za jeho příznivé úmysly a pokorně ho
prosil, aby mne propustil. Řekl jsem mu, že když již
náhoda, ať šťastná či nešťastná, mi přinesla do cesty
člun, rozhodl jsem se raději se odvážiti na oceán, než
abych byl příčinou neshody mezi dvěma tak mocnými
vládci. A nepozoroval jsem, že by to císaře mrzelo, ba

61

zjistil jsem podle jisté příhody, že je mému rozhodnutí
velmi rád, stejně jako většina jeho ministrů.
Tyto úvahy mne pohnuly k tomu, že jsem svůj odjezd
urychlil víc, než jsem původně zamýšlel. Dvůr, který již
na můj odchod netrpělivě ěekal, mi ochotně pomáhal. Pět
set dělníků pracovalo, aby mi vyrobili pro člun dvě
plachty podle mého návodu z nej silnějšího plátna
třináctkrát přeloženého. Já jsem se namáhal vyrobiti lana,
splétaje dvacet až třicet jejich nej silnějších lan. Velký
kámen, který jsem po dlouhém hledání náhodou našel na
pobřeží, sloužil mi za kotvu. Na natírání lodi a na jiné
účely jsem měl lůj z tří set krav. Neuvěřitelnou práci
jsem si dal s poražením několika největších stromů na
vesla a na stožáry. Pomáhali mi při tom vydatně tesaři
Jeho Veličenstva, kteří mi je pomohli ohoblovati, když
jsem byl hotov s hrubou prací.
Asi za měsíc, když bylo vše připraveno, žádal jsem
Jeho Veličenstvo, aby mi oznámil své rozkazy, a že se
chci rozlouěiti. Císař a královská rodina vyšli z paláce.
Lehl jsem si na tvář, abych mu políbil ruku, kterou mi
velmi milostivě podal. Stejně učinila i císařovna a mladí
královští princové. Jeho Veličenstvo mi darovalo padesát
peněženek, z nichž každá obsahovala dvě stě sprugů.
Také mi dal svůj obraz v životní velikosti. Ten jsem si
hned schoval do rukavice, aby se nepoškodil. Obřadů při
mém loučení bylo tolik, že jimi teď čtenáře nebudu
obtěžovati.
Zásobil jsem člun stem poražených volů a třemi sty
ovci, přiměřeným množstvím chleba a nápojů a takovým
množstvím hotových pokrmů, kolik jich čtyři sta kuchařů
bylo s to připraviti. Vzal jsem také šest živých krav a dva
býky a stejný počet ovcí a beranů. Chtěl jsem je přivézti

62

do vlasti a rozšířiti tam jejích chov. Jako krmivo pro ně
jsem vzal na palubu řádnou otep sena a pytel obilí. Rád
bych byl s sebou vzal tucet domorodců, to však císař za
žádnou cenu nechtěl dovolit. A Jeho Veličenstvo nejen
dalo důkladně prohledat mé kapsy, ale ještě mne
zavázalo čestným slovem, že neodvezu žádného z jeho
poddaných, leda s jejich svolením a na přání.
Když jsem si takto vše co nejlépe připravil, vyplul
jsem 24. září 1701 v šest hodin ráno na moře. A když
jsem urazil asi čtyři míle k severu při jihovýchodním
větru, objevil jsem o šesté večer malý ostrov asi půl míle
na severozápad. Připlul jsem k němu a zakotvil na
závětrné straně ostrova. Zdál se neobydlený. Pak jsem se
občerstvil jídlem a ulehl. Spal jsem dobře a hádám aspoň
šest hodin, neboť jsem se probudil dvě hodiny před
svítáním.
Noc byla jasná. Posnídal jsem ještě před východem
slunce. Pak jsem zvedl kotvu a plul za příznivého větru
stejným směrem jako předešlého dne. Řídil jsem se při
tom svým kapesním kompasem. Mým úmyslem bylo
dosáhnouti pokud možno jednoho z oněch ostrovů, jež
leží na severovýchod od Tasmánie.
Toho dne jsem nespatřil nic. Avšak příštího dne asi ve
tři odpoledne, když jsem podle odhadu urazil již
čtyřiadvacet mil od ostrova Blefusku, spatřil jsem
plachetnici plující k jihovýchodu. Já jsem musil plout k
východu.
Pozdravil jsem ji, avšak nedostal jsem odpovědi.
Shledal jsem však, že ji doháním, neboť vítr se zmírnil.
Plul jsem co nejrychleji. Asi za půl hodiny mne spatřila,
pak vyvěsila vlajku a vypálila z děla. Není snadné
vyjádřiti, jakou jsem měl radost z nenadálé naděje, že

63

ještě jednou spatřím svou milovanou vlast a své drahé,
jež jsem tam zanechal.
Loď stáhla plachty a tak jsem jí dosáhl mezi pátou a
šestou hodinou večerní dne 26. září. Vzal jsem si své
krávy a ovce do kapes a vystoupil na palubu s celým
svým malým nákladem zásob. Byla to obchodní loď,
vracející se z Japonska severními a jižními moři.
Kapitánem na ní byl Jan Biddel z Debtfordu, velmi
zdvořilý pán a znamenitý námořník.
Byli jsme nyní na třicátém stupni jižní šířky. Posádka
lodi čítala asi padesát mužů a mezi nimi jsem našel
starého kamaráda, jistého Petra Williamse, jenž
kapitánovi o mně podal příznivý posudek. Tento pán byl
ke mně velmi laskav a prosil mne, abych mu řekl, kde
jsem se v poslední době zdržoval a kam pluji. Řekl jsem
mu to několika slovy, ale on myslil, že šílím a že jsem se
z nebezpečí, jež jsem přestál, pomátl na rozumu. Vytáhl
jsem tedy z kapsy svůj černý skot a brav, a tím se po
velikém
divení
bezpečně
přesvědčil
o
mé
pravdomluvnosti. Pak jsem mu ukázal zlaté peníze od
císaře blefuskuánského a obraz Jeho Veličenstva v
životní velikosti a ještě jiné podivuhodnosti té země. Dal
jsem mu dvě peněženky, každou s dvěma sty sprugy, a
slíbil jsem mu, že mu ve vlasti věnuji darem krávu a ovci.
Nebudu čtenáře obtěžovati podrobným líčením cesty,
jež byla většinou velmi šťastná. Připluli jsme do Downsu
13. dubna 1702. Stihla mě jen jedna nehoda, že mi totiž
krysy na lodi odnesly jednu ovci. Našel jsem její kosti v
díře, maso však s nich bylo úplně ohlodáno. Ostatní
dobytek jsem dostal bezpečně na pobřeží. Pustil jsem jej
na pastvu na trávník u Greenwiche. Pásl se na jemné
trávě s velkou chutí, ač jsem se vždy obával opaku. A

64

také by se mi nebylo podařilo uchovat je na živu po tak
dlouhé cestě, kdyby mi kapitán nebyl poskytl své nej lepší
suchary. Rozemletý na prach a smíšený s vodou byly
jedinou potravou mého dobytka. Za tu krátkou dobu, co
jsem se zdržel ve vlasti, vydělal jsem si hezké peníze tím,
že jsem svůj dobytek ukazoval šlechticům a jiným
osobám. Než jsem se vydal na druhou cestu, prodal jsem
je za šest set liber. Od té doby, co jsem se naposled vrátil,
vzrostl jejich chov znamenitě, zvláště chov ovcí.
Doufám, že to nemálo prospěje našemu vlnařskému
průmyslu, neboť mají jemné rouno. Zůstal jsem u rodiny
jen dva měsíce, neboť má nenasytná touha po poznání
cizích krajů mi nedala, abych se zdržel déle. Nechal jsem
manželce patnáct set liber a ubytoval ji v hezkém domku
v Redriffu. Zbývající majetek jsem si vzal s sebou,
částečně v penězích a částečně ve zboží. Doufal jsem, že
svůj majetek rozmnožím. Můj nej starší strýc Jan mi
odkázal statek u Eppingu, jenž vynášel asi třicet liber
ročně. Měl jsem také dlouhodobý nájem hostince „U
černého býka“, jenž nesl také tolik. Nebylo tedy
nebezpečí, že bych nechal rodinu obci na krku. Můj syn
Jeníček, pojmenovaný tak po svém strýci, chodil do
střední školy a měl se čile k světu. Dcerka Bětuška (jež je
nyní dobře vdána a má děti) chodila tenkrát do šití.
Rozloučil jsem se s manželkou, s hochem a s děvčátkem
- slzy tekly na obou stranách a vstoupil na palubu lodi
Dobrodruh. Byla to obchodní loď o třech stech tunách,
plující do Suraku. Zpráva o této plavbě však již patří do
druhé části mých cest.

65

Díl druhý

CESTA DO
BROBDINGNAGU

66

I.
Byl jsem už povahou a osudem odsouzen k životu
činorodému a neklidnému, a proto jsem již za dva měsíce
po návratu opět opustil svou vlast. Dne 20. června roku
1702 jsem v Downsu vstoupil na loď Dobrodruh. Jejím
velitelem byl kapitán Jan Nickolas, původem z
Cornwallu, a plula do Suraku. Měli jsme velmi příznivý
vítr až k Mysu dobré naděje, kde jsme přistáli, abychom
se zásobili čerstvou vodou. Našli jsme však v lodi trhlinu
a proto jsme vyložili náklad a přezimovali tam. Kapitán
onemocněl zimnicí, takže jsme nemohli odplouti z Mysu
až koncem března. Pak jsme vypluli a měli dobrou
plavbu až za průliv Mozambický. Když však jsme se
dostali na sever od Madagaskaru asi na pátý stupeň jižní
šířky, tu větry, jež, jak známo, na těchto mořích vanou od
začátku prosince až do počátku května stejnoměrně od
severozápadu, začaly dne 19. dubna vanouti s mnohem
větší prudkostí a více od západu než obyčejně. Trvalo to
celkem dvacet dnů a za tu dobu jsme byli zahnáni
poněkud na východ od Moluckých ostrovů a asi tři
stupně severněji od směru plavby. Vypočítal to náš
kapitán podle měření dne 2, května, kdy ustal vítr a
nastalo naprosté bezvětří. Nemálo jsem se z toho radoval.
Avšak náš kapitán, který byl velmi zkušený v plavbě po
těchto mořích, nás vyzval, abychom se připravili na
bouři. Bouře skutečně přišla příštího dne, neboť začal
váti vítr, zvaný jižní monsun, jenž brzy vzrostl v prudkou
vichřici.
Za této bouře, po níž následoval silný západní vítr,
byli jsme zaneseni podle mého odhadu asi pět set mil na

67

východ, takže ani nej starší námořník na lodi nedovedl
říci, v které části světa jsme. Se zásobami jsme na tom
byli dobře, loď byla bez pohromy a mužstvo úplně
zdrávo. Měli jsme však nejvyšší nouzi o vodu. Pokládali
jsme za nejlepší, poplujeme-li dál stejným směrem,
neboť kdybychom se dali více na sever, dostali bychom
se k severozápadním krajům Velkého Tatarska a do
Ledového moře.
Dne 16. června roku 1703 plavčík na hlavním stěžni
objevil zemi. Sedmnáctého jsme již jasně spatřili velký
ostrov nebo pevninu (neboť jsme nevěděli, co to je). Na
jižní straně vybíhala do moře úzká šíje, jež tvořila zátoku
příliš mělkou pro loď o větší nosnosti než sto tun.
Zakotvili jsme asi míli od zátoky a kapitán poslal na
velkém člunu dvanáct dobře ozbrojených mužů, aby se
pokusili nalézt vodu. Vyžádal jsem si dovolení, abych
směl jiti s nimi prozkoumat krajinu a objeviti tam, co se
objeviti dá.
Když jsme přistáli, neviděli jsme ani řeky, ani
studánky, a ani stopy po obyvatelích. Naši muži se proto
rozešli po pobřeží, aby hledali sladkou vodu někde poblíž
moře, a já jsem šel sám asi míli opačným směrem.
Krajina tam byla pustá a skalnatá. Začalo mne to již
unavovati a poněvadž jsem neviděl nic zajímavého, vrátil
jsem se pomalu dolů k zátoce. A když jsem opět měl
moře před očima, viděl jsem, že muži již nasedli do člunu
a veslují k lodi jako o život. Již jsem chtěl na ně zavolati,
ač by to bylo nemělo valného smyslu, když jsem si všiml,
že za nimi spěchá ohromný tvor. Voda mu nesahala výš
než po kolena a dělal ohromné kroky. Avšak naši muži
měli proti němu náskok asi půl míle a moře v těch
místech bylo plné ostrých skalisk, takže obluda nemohla

68

člun dohoniti. To však jsem se dověděl až později, neboť
jsem se neodvážil vyěkati, jak toto dobrodružství
dopadne. Běžel jsem co mi nohy stačily týmž směrem
jako prve, a pak jsem se vyšplhal na strmý pahorek.
Odtud jsem měl dosti dobrý rozhled po krajině. Poznal
jsem, že je řádně obdělána. Co mne však nejprve
překvapilo, byla výška trávy. Na těch pozemcích, kde se
asi pěstovala na seno, byla vyšší dvaceti stop.
Dal jsem se cestou, kterou jsem pokládal za hlavní
silnici, ač domorodcům sloužila jen jako pěšina, vedoucí
jeěným polem. Sel jsem po ní hezky dlouho, ale neviděl
jsem na žádnou stranu. Bylo právě přede žněmi a obilí se
tyěilo do výše aspoň ětyřiceti stop. Až ke konci pole to
trvalo hodinu chůze. Pole bylo obehnáno živým plotem,
vysokým nejméně sto dvacet stop, a stromy byly tak
vysoké, že jsem jejich výšku vůbec nedovedl odhadnouti.
S tohoto pole na sousední vedla přelízka. Měla čtyři
schody a nahoře se musil překročili ještě kámen. Bylo
pro mne nemožné vyšplhati se na tuto přelízku, neboť
každý schod byl vysoký šest stop a kámen nahoře přes
dvacet stop. Snažil jsem se právě nalézti nějakou mezeru
v živém plotě, když jsem zpozoroval na sousedním poli
jednoho z domorodců. Blížil se k přelízce a byl stejně
veliký jako ten, kterého jsem viděl na moři
pronásledovati náš člun. Zdál se veliký jako obyčejná
kostelní věž a pokud jsem mohl odhadnouti, dělal kroky
asi o deseti loktech.
Zmocnil se mne nevýslovný strach a úžas. Rozběhl
jsem se do obilí, abych se tam ukryl, a odtud jsem jej
viděl státi na vršku přelízky. Ohlížel se na pole po pravé
straně a mluvil hlasem o mnoho stupňů silnějším než je
zvuk hlásné trouby. Avšak zvuk přicházel s takové výše,

69

že jsem zprvu myslil, že je to hrom. Pak k němu přišlo
sedm oblud jemu podobných se srpy šestkrát většími než
kosa. Tito lidé nebyli tak dobře oděni jako první, a zdálo
se, že jsou to jeho zaměstnanci nebo dělníci. Promluvil k
nim několik slov a oni se pak odebrali žnouti obilí na
pole, kde jsem ležel. Hleděl jsem se od nich dostati co
nejdále, bylo to však velmi obtížné, neboť stébla byla
často sotva stopu od sebe, takže jsem se mezi nimi stěží
protlačil. Přece však jsem se prodral, až jsem přišel k
části pole, kde obilí deštěm a větrem lehlo. Tam již
nebylo možno pokročit ani o krok. Stébla byla tak
spletena, že jsem mezi nimi nemohl prolézti a osiny
polehlých klasů byly tak silné a ostré, že se mi
zabodávaly skrz šaty do těla.
Zároveň jsem uslyšel žence sotva sto kroků za sebou.
Sklíčen námahou a zdrcen zármutkem a zoufalstvím, lehl
jsem si do brázdy a ze srdce si přál, abych tam skončil
svou životní pouť. Želel jsem opuštěné vdovy a svých
osiřelých dítek. Bědoval jsem nad vlastní pošetilostí a
umíněností, že jsem se vydal na druhou plavbu přes
zrazování a rady všech svých přátel a příbuzných.
V tomto hrozném rozrušení musil jsem mysliti i na
Liliputsko, jehož obyvatelé se na mne dívali jako na
největší div, jaký se kdy objevil na světě; kde jsem byl s
to táhnouti rukou císařské loďstvo a vykonati i ty ostatní
skutky, jež budou navždy zaznamenány v kronikách říše.
Snad jim potomstvo ani nebude věřit, třebas byly
dosvědčeny miliony lidí. Uvažoval jsem, jak mi bude
trapné, budu-li se jevit v tomto národě tak nepatrný, jak
by se jevil ojedinělý Lilipuťan mezi námi. Napadlo mne
však, že by to bylo ještě to nejmenší neštěstí. Je totiž
známo, že lidští tvorové jsou tím divočejší a krutější, čím

70

jsou větší; co jsem tedy mohl očekávat jiného, než že se
stanu soustem v ústech prvního z těchto obrovitých
barbarů, který mne snad chytí? Nesporně mají pravdu
fdosofové, kteří tvrdí, že každá věc je velká nebo malá
jen ve srovnání s jinými. Kdyby byl osud chtěl, mohli
Lilipuťané najít nějaký národ, kde lidé by byli stejně
nepatrní vzhledem k nim, jako oni byli v poměru ke mně.
A kdo ví, zda i toto ohromné plémě smrtelníku by stejně
nebylo překonáno v nějaké vzdálené části světa, kterou
jsme ještě neobjevili?
Jakkoliv jsem byl vyděšen a zmaten, nemohl jsem se
ubránit podobným úvahám. Náhle jsem si s hrůzou všiml,
že se jeden z nich přiblížil až na deset loktu k brázdě, v
níž jsem ležel, a že mne muže příštím krokem
rozšlápnout nebo srpem rozseknout ve dví. A proto, když
chtěl opět pokročiti, vykřikl jsem tak hlasitě, jak mi jen
strach dodal síly. Obrovitý tvor se zarazil v kroku a
rozhlížel se chvíli po zemi kolem sebe. Konečně mne
našel, jak ležím na zemi. Pozoroval mne chvíli s
opatrností člověka, který chce chytiti malé nebezpečné
zvířátko tak, aby ho nemohlo poškrábat nebo pokousat,
jak já jsem to často u nás dělal s lasičkami.
Konečně se odvážil chytiti mne zezadu v pasu palcem
a ukazováčkem a podržel si mne tři lokty před očima, aby
lépe viděl, jak vypadám. Uhodl jsem jeho úmysl a má
dobrá hvězda mi dala tolik duchapřítomnosti, že jsem se
rozhodl nevzpírati se mu ani v nejmenším, když mne
držel ve vzduchu přes šedesát stop nad zemí, a to přes to,
že mne bolestně tiskl do boku, abych mu neproklouzl
mezi prsty. Odvážil jsem se pouze zvednouti oči k slunci,
prosebně sepnouti ruce a promluviti několik slov
pokorným, naříkavým hlasem, jak to odpovídalo mému

71

postavení. Obával jsem se totiž, že mnou každým
okamžikem mrští o zem, jak my to činíme s malými
odpornými živočichy, které chceme zabít. Avšak má
dobrá hvězda rozhodla, že se mu můj hlas a mé pohyby
asi zalíbily, takže mne začal pokládat za jakousi
zvláštnost. Velice se divil, že mne slyší vyslovovat
článkovaná slova, i když jim nerozuměl. Mezitím jsem
však nebyl s to ovládnouti se, abych nestonal a
neproléval slzy a neotáčel hlavu k svým bokům.
Naznačoval jsem mu tak, pokud jen bylo možno, jak
ukrutně mne bolí stisk jeho palce a prstu. Zdálo se, že
porozuměl, co chci říci. Nadzvedl totiž šos svého kabátu,
opatrně mne do něho strčil a ihned se mnou běžel k
svému pánovi. Byl to zámožný sedlák a táž osoba, kterou
jsem viděl po svém přistání první na poli.
Sedlák vyslechl od svého čeledína všechno, co o mně
dovedl říci (jak jsem usoudil podle jejich hovoru). Pak
vzal kousek malé slámky, asi jako naše vycházková hůl,
a nadzvedl jí šos) mého kabátu. Zdá se, že jej pokládal za
jakousi tělesnou pokrývku, jež mi byla dána od přírody.
Odfoukl mi vlasy stranou, aby mi lépe viděl do obličeje.
Svolal všechny čeledíny a ptal se jich, jak jsem se později
dověděl, zda jindy nespatřili na polích nějakého tvorečka,
který by se mi podobal. Pak mne postavil jemně na zem
na všechny čtyři. Já jsem se však ihned vzpřímil a chodil
pomalu sem a tam, abych těm lidem ukázal, že nehodlám
utéci. Posadili se všichni do kruhu kolem mne, aby lépe
mohli pozorovati mé pohyby. Smekl jsem klobouk a
udělal hlubokou poklonu sedlákovi. Padl jsem na kolena
a promluvil několik slov co nejhlasitěji jsem mohl. Vyňal
jsem z kapsy měšec zlata a pokorně jsem mu jej daroval.
On si jej vzal na dlaň, pak si jej dal těsně k oku, aby

72

viděl, co to je, pak jej několikrát otočil kolem hrotu
špendlíku (jejž vytáhl z rukávu), ale nevěděl si s tím
rady. Pak jsem mu dal znamení, aby nastavil ruku na
zem. Vzal jsem měšec, otevřel jej a vysypal mu zlato na
dlaň. Bylo tam šest španělských zlaťáku po šesti pistolích
a mimo to dvacet až třicet menších mincí. Viděl jsem, jak
si navlhčil koneček malíčku o jazyk a vzal jednu z
největších mincí a pak další. Zdálo se však, že naprosto
nemá zdání, co to je. Naznačil mi, abych je opět dal do
měšce a měšec zase do kapsy. Ještě jsem mu jej
několikrát nabídl, ale pak jsem uznal za nejlepší, udělámli podle jeho vůle.
Hospodář se zatím přesvědčil, že jsem rozumný tvor.
Často na mne mluvil, ale zvuk jeho hlasu mi hučel v
uších jako rachot mlýna, ač jeho slova byla dosti členěna.
Odpovídal jsem co jsem mohl nejhlasitěji a v různých
jazycích.
On nastavoval ucho často až na dva lokty ode mne,
avšak úplně nadarmo, neboť jsme si vůbec nerozuměli.
Poslal tedy své pomocníky po práci, vytáhl z kapsy
kapesník, přeložil jej a prostřel si jej na levou ruku. Ruku
pak položil na zem dlaní vzhůru a naznačil mi, abych na
ni vstoupil. Bylo to snadné, neboť ruka nebyla tlustší než
jednu stopu. Pokládal jsem za svou povinnost, abych
uposlechl. Z obavy, abych nespadl, natáhl jsem se na
kapesník jak dlouhý tak široký. Aby byla bezpečnost
ještě větší, zabalil mne co nejopatrněji zbytkem
kapesníku až po hlavu a tak mne nesl domů do svého
obydlí.
Tam zavolal svou ženu a ukázal mne jí. Ona však
vykřikla a utekla, jak to dělávají u nás ženy, když spatří
ropuchu nebo pavouka. Když však chvíli pozorovala mé

73

chování a jak si dobře všímám posuňku, jež dělá její
manžel, brzy se uklidnila a postupně si mne nesmírně
zamilovala.
Bylo kolem dvanácté polední a služebná přinesla
oběd. Byl to jen jediný vydatný masitý pokrm (jak
odpovídá prostému stavu) na míse o průměru asi
čtyřiadvaceti stop. U stolu byl hospodář s manželkou, tři
děti a stará babička. Když usedli, postavil mne hospodář
v jisté vzdálenosti od sebe na stul, jenž byl vysoký třicet
stop. Měl jsem hrozný strach a držel jsem se co nejdále
od kraje, abych nespadl.
Hospodyně rozkrájela trochu masa na kousíčky, pak
rozdrobila na dřevěný talíř kousek chleba a postavila to
přede mne. Hluboce jsem sejí uklonil, vytáhl jsem si nůž
a vidličku a dal se do jídla. Způsobilo jim to nesmírnou
radost. Paní poslala služku pro malý pohárek, jenž pojal
asi dva galony, a naplnila jej nápojem. Jen tak tak jsem
nádobu oběma rukama pozvedl a co nejuctivěji jsem
připil na zdraví paní domu. Vyslovoval jsem slova co
nejhlasitěji, a to společnost rozesmálo tak srdečně, že
jsem hlukem téměř ohluchl. Nápoj chutnal jako slabý
mošt, měl výbornou chuť a pil se velmi příjemně.
Pak mi hospodář naznačil, abych přišel k jeho talíři.
Když jsem tak kráčel po stole, jsa neustále jako v
Jiříkově vidění - laskavý čtenář to snadno pochopí a
omluví - klopýtl jsem náhodou o kůrku a natáhl se jak
dlouhý tak široký. Nic jsem si však neudělal. Ihned jsem
povstal a když jsem zpozoroval, že ti dobří lidé mají o
mne velkou starost, vzal jsem klobouk (který jsem podle
svého dobrého vychovám držel pod paží), zamával jím
nad hlavou a provolal třikrát hurá, abych jim ukázal, že
se mi při pádu nic zlého nestalo. Když jsem se však blížil

74

ke svému pánovi (tak ho budu od nynějška nazývati),
vzal mne jeho nejmladší syn, jenž seděl vedle něho, asi
desetiletý klučina, za nohy a držel mne tak vysoko ve
vzduchu, že jsem se třásl na všech údech. Jeho otec však
mne vytrhl ze synovy ruky a zároveň mu dal takový
políček na levé ucho, že by to srazilo k zemi oddíl
evropských jezdců. A nařídil, aby ho odvedli od stolu.
Ale já jsem se obával, abych neměl u hocha vroubek,
neboť jsem si dobře pamatoval, jak u nás dítky od
přírody rády týrají vrabce, králíky, koťátka a štěňata.
Proto jsem padl na kolena a ukazuje na hocha dával jsem
pánovi jak jsem jen mohl najevo, že ho prosím, aby
svému synu odpustil. Otec vyhověl a hoch opět usedl na
své místo. Sel jsem pak k němu a políbil mu ruku. Můj
pán ho za ni vzal a lehounce mne jí pohladil.
Při obědě vyskočila mé paní na klín její oblíbená
kočka. Uslyšel jsem za sebou hluk jako když spustí tucet
punčochářských stavů. A když jsem otočil hlavu, zjistil
jsem, že to přede ta kočka, jež se mi zdála třikrát větší
než vůl. Odhadl jsem ji tak podle velikosti hlavy a tlapky,
když ji její paní krmila a hladila. Divoký výraz tohoto
zvířete mne přivedl z míry, ačkoliv jsem stál na
protilehlém konci stolu přes padesát stop od ní a ačkoliv
ji paní pevně držela, aby snad neskočila a nepopadla mne
do drápů. Ale náhodou nebylo nebezpečí, neboť kočka si
mne vůbec nevšimla, ani když mne pán postavil až na tři
lokty od ní. A poněvadž jsem vždy slýchával a na cestách
se také přesvědčil, že projev strachu nebo útěk před
šelmou je nejjistější způsob, jak ji vy dráždit k
pronásledování nebo k útoku, rozhodl jsem se v této
nebezpečné situaci, že nedám na sobě znáti ani známky
strachu. Přešel jsem neohroženě pětkrát nebo šestkrát

75

kočce před samým nosem a přiblížil se k ní až na půl
lokte. Kočka na mne chvíli hleděla a pak couvla, jako by
se mne bála.
Ze psů jsem měl menší strach. Tři nebo čtyři přišli do
světnice, jak tomu bývá na statcích. Jeden z nich byl
vlkodav, velikostí rovný čtyřem slonům, a jeden chrt,
poněkud vyšší než vlkodav, ale ne tak silný.
Když už bylo skoro po obědě, přišla do světnice chůva
s jednoročním dítětem v náručí. To mne ihned shlédlo, a
jak to dělají všechny děti, počalo vřískati, aby mne
dostalo na hraní. Matka mu nedovedla odepříti, uchopila
mne a postavila k dítěti. Dítě mne hned uchopilo v pasu a
strčilo si mou hlavu do úst. Rval jsem tam tak hlasitě, že
se klučina polekal a pustil mne. Byl bych si nepochybně
zlomil vaz, kdyby jeho matka nebyla nastavila zástěru.
Aby děťátko uklidnila, třepala chůva chřestítkem. Byla to
jakási dutá nádoba, naplněná velkými kameny a
přivázaná děcku lanem kolem pasu.
Přiznávám se, že nic se mi nikdy tak neprotivilo jako
pohled na pokožku těchto lidí. Vzpomněl jsem si při tom
na krásnou pleť našich dam, jež nám připadají tak krásné
jen proto, že jsou stejné velikosti jako my a že jejich
vady jsou patrný jen pod zvětšovacím sklem. Můžeme se
přesvědčit pokusem, že pod lupou i nejhladší a
nejbělostnější pleť vypadá drsná, hrubá a ošklivě
zbarvená.
Vzpomínám si, že v Liliputsku se mi zdála pleť těch
drobounkých lidiček nejkrásnější na světě. A když jsem o
této věci mluvil s jedním tamějším učencem, jenž byl
mým důvěrným přítelem, řekl mi, že se mu můj obličej
jeví mnohem krásnější a jemnější, dívá-li se na mne od
země, než když se na mne dívá z větší blízkosti, na

76

příklad když ho vezmu do ruky a přidržím k obličeji.
Přiznal, že to byl po prvé pohled velmi odporný. V mé
kůži prý je vidět hluboké díry, strnisko mého vousu prý
je desetkrát silnější než kančí štětiny a má pleť že je
směsicí několika venkoncem nepříjemných barev. Musím
si však dovoliti uvésti na svou obranu, že krásou nijak
nezadám většině svých krajanů a na všech těch svých
cestách jsem se nezměnil a jen maličko osmahl.
Když mluvil o dámách na císařském dvoře, říkával, že
jedna má pihy, jiná příliš široká ústa, třetí zas příliš velký
nos. Ale já jsem nic takového vůbec nedovedl rozeznati.
Přiznávám, že tato úvaha byla do jisté míry samozřejmá.
Nemohl jsem si ji však odpustiti, aby si čtenář snad
nemyslil, že tito ohromní tvorové jsou skutečně
znetvoření. Naopak, nemám-li jim ukřivditi, musím říci,
že jsou to ušlechtilí lidé. A zvlášť výraz mého pána, jenž
přece byl pouhý statkář, vypadal velmi vyrovnaný, když
jsem se na něj díval do výšky šedesáti stop.
Když bylo po obědě, odešel hospodář ke svým
dělníkům a jak jsem poznal podle jeho hlasu a posunků,
přísně své ženě nařídil, aby o mne pečovala. Byl jsem
velmi unaven a chtělo se mi spát.
Jakmile to paní zpozorovala, uložila mne na své
vlastní lůžko a přikryla mne čistým bílým kapesníkem,
jenž však byl větší a hrubší než hlavní plachta válečné
lodi.
Spal jsem asi dvě hodiny. Zdálo se mi, že jsem doma u
své ženy a dětí. Tím více jsem byl sklíčen, když jsem se
probudil a shledal, že jsem sám v ohromné místnosti, dvě
stě až tři sta stop dlouhé a přes dvě stě stop vysoké, a že
ležím na posteli dlouhé dvacet loktů. Hospodyně odešla

77

za svou prací v domácnosti a zamkla mne. Postel byla
osm loktů vysoká. Chtěl jsem se dostat dolů, ale
neodvážil jsem se volati. A kdybych byl volal, stejně by
to bylo bývalo marné, s takovým hlasem jako můj a při
takové vzdálenosti, jaká byla z pokoje, v němž jsem
ležel, do kuchyně, kde se zdržovala rodina.
Když jsem byl v tomto zlém postavení, vylezly po
záclonách dvě krysy a pobíhaly čenichajíce sem a tam po
posteli. Jedna z nich se mi přiblížila až k obličeji. Zděšen
jsem vyskočil a vytáhl tesák, abych se bránil. Tato
strašná zvířata byla tak odvážná, že mne napadla se dvou
stran, a jedna z nich již opřela své přední tlapy o můj
límec. Poštěstilo se mi však rozpárat jí břicho, dříve než
mi mohla ublížit. Spadla mi k nohám. Jakmile druhá
uviděla osud své družky, dala se na útěk. Ještě na útěku
jsem jí však zasadil pořádnou ránu do hřbetu, že z ní krev
crčela proudem.
Po tomto dobrodružství jsem se pomalu procházel po
posteli, abych si uklidnil dech a rozrušenou mysl. Tato
zvířata byla veliká jako statný vlkodav, ale nekonečně
mrštnější a dravější. Kdybych byl před spaním odložil
svůj tesák, byla by mne nepochybně roztrhala na kusy a
sežrala. Změřil jsem pro zajímavost ocas mrtvé krysy a
zjistil, že je dlouhý přesně dva lokty bez jednoho palce.
Udělalo se mi nanic od žaludku, když jsem se
pokoušel stáhnout zdechlinu s postele, kde ještě ležela v
krvi. Zpozoroval jsem, že ještě je v ní trochu života, a
jediným mocným sekem do šíje jsem ji dorazil.
Brzy potom přišla do světnice hospodyně. Když
viděla, že jsem zbrocen krví, přiběhla a vzala mne do
ruky. Ukázal jsem s úsměvem na zabitou krysu a
naznačoval i jinak, že se mi nic nestalo. Měla z toho

78

nesmírnou radost a zavolala služku, aby vzala mrtvou
krysu do kleští a vyhodila ji z okna. Pak mne postavila na
stůl. Ukázal jsem jí svůj zkrvavený tesák a otřev jej o šos
kabátu, zastrčil jsem jej opět do pochvy.
Doufám, že mi laskavý čtenář odpustí, že se zabývám
takovými podrobnostmi. I když se zdají bezvýznamné
lidem hrubého a všedního ducha, přece zajisté přispějí
filosofům, aby obohatili své myšlenky a fantasii a použili
jich ve prospěch života veřejného i soukromého. A to
bylo mým jediným úmyslem, když jsem spisoval tuto a
jiné zprávy o svých cestách. Usiloval jsem v nich hlavně
o pravdu, aniž jsem je zkrášloval učeností nebo ozdobami
slohovými. Avšak události této cesty na mne učinily tak
hluboký dojem a vryly se mi tak hluboko v paměť, že
jsem při zapisování neopominul ani jediné závažnější
okolnosti. Po přísné prohlídce jsem však vyškrtal několik
míst méně důležitých, aby se mi nevytýkala nuda a
malichernost, jak se často cestovatelům vytýká, a možná
ne bez důvodu.

79

II.
Hospodyně měla devítiletou dcerušku, dítě na svůj věk
velmi vyspělé. Uměla dovedně zacházet s jehlou a
oblékat panenku. Spolu s matkou se snažily upraviti mi
na noc paneněinu kolébku. Kolébku pak daly do malé
zásuvky a postavily ji na visutou poličku na ochranu před
krysami. To bylo moje lůžko po celou tu dobu, co jsem u
těchto lidí bydlel. Zveleboval jsem si je postupně, jak
jsem se učil jejich řeči a byl s to projevovati svá přání. To
děvčátko bylo tak obratné, že mne vidělo jen jednou nebo
dvakrát svlékati se, a již mne umělo oblékati i svlékati.
Nikdy jsem ji tím ovšem neobtěžoval, pokud dovolila,
abych se ustrojil sám. Ušila mi sedm košil a ještě jiné
prádlo z nejjemnější látky, již bylo lze opatřiti. Nicméně
byla hrubá jako pytlovina. A to prádlo pak pro mne vždy
prala vlastníma rukama.
Byla také mou učitelkou řeči. Ukázal-li jsem na něco,
řekla mi, jak se to jmenuje v jejich řeči, takže jsem za
málo dní dovedl požádati o všechno, oě se mi zachtělo.
Měla velmi dobrou povahu. Veliká byla sotva čtyřicet
stop, neboť byla na svůj věk trochu malá. Dala mi jméno
Grildrig, jež převzala i rodina a pak celá říše. Toto slovo
znamená asi tolik jako latinské homunculus, italské
homunceletino, anglické mannikin, to jest človíček. Jí
především děkuji za to, že jsem si zachoval život v té
zemi. Pokud jsem tam byl, nikdy jsme se od sebe
neodloučili. Já jsem ji nazýval svou Glumdalklič, to jest
svou chůvičkou. A provinil bych se velkou nevděčností,
kdybych opominul udělati tuto čestnou zmínku o její
pečlivosti a lásce, a ze srdce si přeji, abych se ji mohl

80

odvděčiti, jak toho zasluhuje, místo abych byl nevinným
a nešťastným nástrojem toho, že upadla v nemilost. A
právem se obávám, že tomu tak bylo.
Zatím se to dověděli sousedé a počali si vyprávěti, že
můj pán našel na poli podivné zvířátko, veliké asi jako
splaknuk, ale po všech stránkách podobné tvoru
lidskému. Také prý napodobuji člověka celým svým
chováním. Jak se zdá, mluvím prý nějakou vlastní
řečičkou, naučil prý jsem se již několika slovům jejich
jazyka, chodím prý vzpřímeně po dvou, jsem krotký a
klidný, přijdu prý na zavolání a udělám, co se mi nařídí,
mám prý nej útlejší údy na světě a pleť jemnější než
tříletá šlechtická dceruška. Jakýsi statkář, který bydlel
hned vedle a byl důvěrným přítelem mého pána, přišel na
návštěvu, aby se optal, co je na těch řečech pravdy. Ihned
mne předváděli. Postavili mne na stůl a já jsem chodil
podle rozkazů, tasil jsem svůj tesák a opět jej zastrkoval,
ukláněl se hostu našeho pána a ptal se ho v jeho řeči, jak
se má, a řekl jsem mu, že je vítán, vše jak mne naučila
má chůvička.
Tento muž, jenž byl starý a špatně viděl, nasadil si
brýle, aby si mne lépe prohlédl. Nemohl jsem se přitom
ubránit srdečnému smíchu, neboť jeho oči vypadaly jako
úplněk, svítící do světnice dvěma okny. Naši lidé, kteří
uhodli, proč jsem veselý, dali se do smíchu se mnou.
Starý brach byl tak pošetilý, že se proto rozzlobil a přišel
do rozpaků. Měl pověst velkého lakomce a bohužel si ji
plně zasloužil. Dal totiž mému pánovi prokletou radu,
aby mne ukazoval jako podívanou na trhu v blízkém
městě, jež bylo vzdáleno od našeho domu půl hodiny
jízdy na koni, to jest asi dvaadvacet mil.

81

Tušil jsem, že se kuje něco nedobrého, když jsem
viděl, že můj pán s přítelem dlouho spolu šeptají a oběas
na mne ukazují. A ze strachu jsem si dokonce
představoval, že jsem zaslechl a porozuměl některým
slovům. Avšak příštího rána mi moje chůvička
Glumdalklič celou věc řekla. Vyzvěděla ji chytře na své
matce. Ubohá dívka si mne přiložila na hruď a rozplakala
se hanbou a zármutkem. Obávala se, že se mi něco stane,
až mne budou hrubí, suroví lidé brát do rukou, že mne
rozmáčknou nebo že mi polámou nohy a ruce. Všimla si
také, jakou mám skromnou povahu a jak si hledím své cti
a za potupu to budu pokládati, budu-li za peníze
vystavován veřejně na odiv nejsprostšímu davu. Říkala,
že jí tatínek a maminka slíbili, že Grildrig bude její. Ale
teď prý pozoruje, že jí to chtějí provést jako vloni, kdy ji
pořád slibovali beránka, avšak prodali jej řezníkovi,
jakmile ztloustl. Pokud jde o mne, mohu po pravdě říci,
že jsem neměl tolik obav jako má chůva. Měl jsem
pevnou naději, která mne nikdy neopustila, že jednou
opět získám svobodu. A pokud jde o potupu, že budu
vožen jako zrůda, uvědomil jsem si, že jsem v zemi
naprosto cizí a že mi takové neštěstí nemůže být
vyčítáno, kdybych se snad ještě vrátil do vlasti.
Na radu svého přítele odvezl mne můj pán o
nejbližším trhu v bedničce do sousedního města. Vzal s
sebou svou dcerušku, mou chůvu, jež jela v sedle za ním.
Skřínka byla se všech stran uzavřená a měla malá dvířka,
jimiž jsem mohl vcházet a vycházet, a několik
vyvrtaných otvorů, aby byl přístup vzduchu. Dívka byla
tak pečlivá, že do ní dala pokrývku z postele své
panenky, abych si měl na co lehnouti. Přece však jsem
byl tou cestou hrozně roztřesen a rozlámán, ač trvala jen

82

asi půl hodiny. Kůň totiž urazil každým krokem čtyřicet
stop a zvedal se při každém kroku tak vysoko, že to byl
pohyb jako na lodi, která se zvedá a klesá při velké bouři,
ale mnohem rychlejší. Můj pán se zastavil v hospodě,
kterou obyčejně navštěvoval. Radil se chvíli s
hostinským, zařídil některé nutné přípravy a pak najal
grultruda čili vyvolavače, aby rozhlásil po městě, že se v
hostinci „U zeleného orla“ předvádí podivný živočich,
menší než splaknuk (drobný živočich v té zemi žijící, asi
šest stop dlouhý), jenž se všemi částmi těla podobá
člověku. Ze umí mluvit různá slova a že předvádí sta
zábavných kousků.
Postavili mne na stůl v největší hostinské místnosti.
Měřila skoro tři sta stop a byla do čtverce. Má malá
chůva stála na nízké stoličce u samého stolu, aby se o
mne starala a nařizovala, co mám dělat. Aby se vyhnul
návalu, vpustil můj pán jen třicet lidí najednou. Chodil
jsem po stole, jak mi dívka rozkazovala. Dávala mi
otázky tak, abych na ně vystačil svou znalostí jazyka, a já
jsem odpovídal co nejhlasitěji. Několikrát jsem se obrátil
ke společnosti, poníženě jsem se klaněl, řekl, že je vítám,
a odříkával ještě jiné řeči, jimž jsem byl naučen. Pozvedl
jsem náprstek s nápojem, který mi Glumdalklič dala jako
číši, a připil jím na zdraví. Tasil jsem tesák a šermoval
jím po způsobu šermířů. Má chůva mi dala kousek
slámky, s níž jsem cvičil jako s pikou. V mládí jsem se
tomuto umění totiž naučil.
Byl jsem toho dne předváděn dvanácti společnostem a
po každé jsem musil provádět znovu a znovu tytéž
hlouposti, až jsem byl sotva živý únavou a rozhořčením.
Ti, kteří mě viděli, podávali o mně takové podivuhodné
zprávy, že lidé málem vyrazili dveře, aby se dostali

83

dovnitř. Můj pán ve vlastním zájmu nedovolil, aby se mě
někdo dotkl kromě mé chůvy. Aby se čelilo nebezpečí,
byly postaveny kolem stolu lavice v takové vzdálenosti,
aby na mne nikdo nedosáhl. Nicméně nějaký dareba
školák si namířil lískovým oříškem přímo na mou hlavu.
Měl jsem však štěstí, chybil se mě, i když velmi těsně.
Letěl s takovou prudkostí, že by mi byl nepochybně
roztříštil lebku, neboť byl skoro jako malá tykev. Dostalo
se mi však zadostiučinění: mladého darebu řádně
vyplatili a vyhodili z místnosti.
Můj pán ohlásil veřejnosti, že mě bude ukazovati opět
o příštím trhu. Zatím pro mne připravoval pohodlnější
dopravní prostředek. Měl k tomu víc než dostatečný
důvod, neboť jsem byl tak unaven svou první cestou a
neustálým bavením diváků po osm hodin, že jsem se
sotva držel na nohou a stěží byl mocen slova. Trvalo to
nejméně tři dny, než jsem se opět vzpamatoval. A abych
neměl ani doma klidu, přicházeli všichni okolní statkáři z
okruhu sta mil, aby se na mne podívali. Bylo jich při
nejmenším třicet osob s manželkami a dětmi (neboť ten
kraj byl velmi lidnatý). A můj pán požadoval vždy
poplatek za plně obsazenou místnost, když mě doma
ukazoval, i když tam byla jen jediná rodina. Tak jsem
měl po nějakou dobu málo pohodlí, třebas mě nevozili do
města. A bylo tomu tak po všechny dny v týdnu mimo
středu, jež je u nich dnem svátečním.
Když můj pán poznal, jaké bych mu mohl přinésti
zisky, rozhodl se, že mě bude voziti po nej význačnějších
městech říše. Opatřil se tedy vším, čeho je třeba na
dlouhou cestu, dal své záležitosti doma do pořádku,
rozloučil se s manželkou a dne 17. srpna 1703, asi dva
měsíce po mém příchodu, vydali jsme se na cestu do

84

hlavního města. To leží přibližně uprostřed říše, asi tři
tisíce mil od našeho domova. Svou dceru Glumdalklič si
pán posadil za sebe na koně. Mne nesla na klíně ve
skřínce, uvázané kolem pasu. Všechny stěny skřínky
potáhla dívka nejjemnější látkou, jakou mohla opatřiti,
vespod ji dobře vystlala, dala do ní postýlku své panenky,
zaopatřila mě prádlem a jinými potřebami a vůbec
zařídila vše tak pohodlně, jak jen bylo možno.
Doprovázel nás jen náš čeledín, jenž jel za námi se
zavazadly.
Úmyslem mého pána bylo, že mě
bude cestou
ukazovati ve všech městech a že bude odbočovati i
padesát až sto mil do vesnic a na šlechtická sídla, kde by
se dal čekati výdělek.
Dělali jsme jen krátké cesty, sto čtyřicet až sto šedesát
mil denně. Glumdalklič totiž schválně naříkala, aby mě
ušetřila, že ji klusání koně unavuje. Často mě na mé přání
vyňala ze skřínky, abych se nalokal čerstvého vzduchu a
aby mi ukázala krajinu, ale vždy mě pevně držela na
provázku. Minuli jsme pět nebo šest řek, mnohem širších
a hlubších než Nil nebo Ganges. Sotva který potůček byl
tak malý jako Temže. Byli jsme na cestách deset týdnů a
byl jsem ukazován v osmnácti velkých městech, nemluvě
o mnohých vesnicích a soukromých rodinách.
Dne 26. října jsme přibyli do hlavního města, jež se v
jejich jazyce nazývá Lorbrulgrud čili Chlouba Vesmíru.
Můj pán si najal byt v hlavní ulici města nedaleko
královského paláce. Dal vylepit obvyklé plakáty, přesně
líčící, jak vypadám a co dovedu. Najal si dále velkou
místnost, dlouhou tři až čtyři sta stop. Pak opatřil stůl o
průměru šedesáti stop, na němž jsem měl předvádět své
kousky. Stůl obehnal ohradou tři stopy od kraje a taktéž

85

tři stopy vysokou, abych snad nespadl. Byl jsem
předváděn desetkrát denně, a to k údivu a spokojenosti
všech. Uměl jsem již obstojně mluvit jejich jazykem a
dokonale jsem rozuměl každému slovu, když se mnou
mluvili. Mimo to jsem se naučil jejich abecedě, a tu a tam
se mi podařilo nějaké větě porozuměti, neboť
Glumdalklič mě učila jak doma, tak ve volném čase i na
cestách. Nosila v kapse knížečku o málo větší než
Sansonův atlas. Byl to lidový spis pro mladé dívky,
podávající stručný výklad jejich náboženství. Z toho mě
tedy učila písmenkám a vysvětlovala jednotlivá slova.

86

III.
Neustálá námaha, již jsem denně podstupoval,
způsobila za několik týdnů značnou změnu v mém
zdraví. Čím více na mne můj pán vydělával, tím se stával
chamtivějším. Úplně jsem ztratil chuť k jídlu a byl jsem
kost a kůže. Hospodář si toho všiml. Usoudil, že asi brzo
zemřu a rozhodl se proto, že na mně vydělá ještě co
nejvíce. Co takto rozvažoval a sám u sebe se rozhodoval,
přišel od dvora slardral čili královský komorník s
rozkazem, aby mě můj pán ihned dopravil ke dvoru.
Mám prý bavit královnu a její dvorní dámy. Některé z
nich se na mne již byly podívat a vyprávěly pak divné
řeči o mé kráse, mém chování a rozumnosti.
Její Veličenstvo a všichni kolem ní byli nadmíru
nadšeni mým počínáním. Padl jsem na kolena a prosil,
abych směl políbiti její císařskou nohu. Laskavá kněžna
mi však podala malíček. Když mě postavili na stůl, objal
jsem jej oběma rukama a s největší uctivostí jsem přiložil
jeho koneček ke svým rtům. Dala mi několik
všeobecných otázek o mé vlasti a o cestách. Odpověděl
jsem na ně co nej srozumitelněji a co nejméně slovy.
Tázala se mě, zda by se mi líbilo žiti u dvora. Uklonil
jsem se až k samé tabuli stolu a poníženě jsem
odpověděl, že jsem otrokem svého pána, kdybych však
mohl o sobě rozhodovat, že bych bez rozmýšlení a s
hrdostí zasvětil svůj život službě Jejího Veličenstva.
Otázala se tedy mého pána, zda by mě chtěl za dobrou
cenu prodati. Poněvadž se obával, že již nebudu žiti ani
měsíc, velmi rád se mě zbavil. Žádal za mne tisíc zlatých,
jež mu byly na místě vyplaceny. Řekl jsem pak královně,

87

že nyní, když jsem nejponíženějším služebníkem Jejího
Veličenstva, musím prošiti o tu milost, aby Glumdalklič,
jež mě vždy ošetřovala s takovou péčí a laskavostí a tak
dobře to uměla, byla přijata do jejích služeb a byla i
nadále mou opatrovatelkou a učitelkou.
Její Veličenstvo mé prosbě vyhovělo a také statkář
velmi rád svolil, neboť byl rád, že se jeho dcera dostane
ke dvoru. A ubohá dívka sama nedovedla utajiti svou
radost. Můj bývalý pán se poroučel, a když se se mnou
loučil, řekl mi, že mě zanechává v dobré službě.
Neodpověděl jsem na to ani slova, jen jsem se lehce
uklonil.
Královna si všimla mého chladného chování a když
hospodář opustil komnatu, tázala se mě po příčině.
Odvážil jsem se říci Jejímu Veličenstvu, že svému
bývalému pánovi nejsem zavázán za nic více, než za to,
že neroztříštil lebku ubohému neškodnému tvoru, kterého
náhodou našel na svém poli.
Tento závazek je však bohatě vyvážen ziskem z toho,
že mě ukazoval po půl království, a cenou, za niž mě
nyní prodal. Že život, který jsem po tu dobu vedl, byl tak
namáhavý, že by zabil tvora desetkrát silnějšího než jsem
já. Že mé zdraví nemálo utrpělo neustálým lopocením
pro pobavení davu a že by mě můj pán asi nebyl prodal
Jejímu Veličenstvu tak lacino, kdyby se nebyl domníval,
že můj život je v nebezpečí. Že však nemám nejmenší
obavy, že by se se mnou špatně zacházelo pod ochranou
tak velké a dobré císařovny, ozdoby přírody, miláčka
světa, radosti poddaných a perly všeho tvorstva. A proto
doufám, že obavy mého bývalého pána budou liché,
neboť již nyní cítím, že okřívám pod vlivem její
nej vznešenější přítomnosti.

88

To asi bylo jádrem mé řeči, přednesené s mnohými
nesprávnostmi a rozpaky. Poslední část byla sestavena
úplně ve slohu, jenž je tomuto národu vlastní. Naučil
jsem se několika rčením od Glumdalklič, když mě vezla
ke dvoru.
Královna, jež přijala nedostatky mé řeči velmi
shovívavě, byla přece jen překvapena, když viděla tolik
důvtipu a zdravého rozumu u tak drobného živočicha.
Vzala mě do rukou a donesla ke králi, který byl právě ve
své pracovně.
Jeho Veličenstvo, vladař velmi vážný, důstojný a
přísného vzhledu, na první pohled mou podobu
nerozeznal a ptal se chladně královny, od které doby si
zalíbila v splaknucích. Jak se zdá, pokládal mě za
splaknuka, když mě uviděl, jak ležím na prsou na pravé
ruce Jejího Veličenstva. Avšak tato kněžna, jež vyniká
nesmírným důvtipem a smyslem pro humor, postavila mě
zlehka na psací stůl a nařídila mi, abych Jeho Veličenstvu
podal o sobe zprávu. Učinil jsem tak stručně několika
slovy. A Glumdalklič, jež čekala přede dveřmi pracovny
a nemohla vydržet, abych byl mimo její dohled, byla také
předvolána a potvrdila vše, co se udalo od mého příchodu
do domu jejího otce.
Král, jenž se učeností vyrovnal kdekomu ve své říši,
vynikal ve studiu filosofie a zvláště matematiky. Když si
však přesně prohlédl mou podobu a viděl, že kráčím
zpříma, domníval se, pokud jsem nezačal mluvit, že jsem
nějaký hodinový stroj (v nichž se v té zemi dosáhlo velké
dokonalosti), sestrojený nějakým nadaným umělcem.
Když však uslyšel můj hlas a poznal, že to, co mluvím,
má hlavu a patu, nedovedl utajiti svůj úžas. Nebyl
nikterak uspokojen zprávou, jak jsem mu vylíčil svůj

89

příchod do jeho říše. Myslil, že to je smyšlenka,
domluvená mezi Glumdalklič a jejím otcem, kteří prý mě
naučili jistému počtu slov, aby mě dráže prodali. Maje
tuto představu, dával mi další otázky, ale stále dostával
rozumné odpovědi. Neměly jiné vady, než cizí přízvuk a
nedokonalou znalost jazyka, neboť jsem užíval selských
slov, jimž jsem se naučil na statku a jež se nehodila do
uhlazeného dvorského slohu.
Jeho Veličenstvo poslalo pro tři velké učence, kteří
měli právě týdenní službu, jak je tomu v té zemi zvykem.
Tito pánové chvíli velmi obratně zkoumali mé tělo, ale
dospěli k rozdílným názorům o mně. Všichni se
shodovali, že jsem nemohl vzniknouti podle pravidelných
přírodních zákonů, neboť prý nemám schopnosti uhájiti
si život ani rychlostí, ani lezením po stromech, ani
vyhrabáváním děr v zemi. Poznali podle mých zubů, jež
vyšetřovali velmi zevrubně, že jsem masožravec.
Poněvadž však se nemohu měřiti s většinou čtvernožců a
polní myši a podobná zvířata jsou na mne příliš mrštná,
nedovedou prý si představiti, jak se živím, ledaže bych
požíral slimáky a jinou havěť. Ale to prý, jak dokazovali
mnoha učenými důkazy, není vůbec možno. Nechtěli
připustiti, že bych byl zakrslíkem, neboť prý jsem tak
malý, že se to nedá s ničím srovnávat. Oblíbený šašek
královnin, nejmenší člověk, jaký se kdy v této
podivuhodné říši vyskytl, byl totiž veliký téměř třicet
stop.
Po mnohých úvahách a rozhovorech usoudili
jednomyslně, že jsem jen relplum skalkač, což znamená
doslova hříčka přírody.
Po tomto rozhodujícím závěru jsem si vyprosil, abych
směl říci několik slov. Obrátil jsem se na krále a vysvětlil

90

Jeho Veličenstvu, že jsem přišel ze země, v níž žijí
miliony lidí obojího pohlaví a stejné postavy jako já. Kde
zvířata, stromy a domy jsou všechny v příslušném
poměru a kde se také dovedu uhájiti a opatřiti si obživu
stejně dobře jako kterýkoliv z poddaných Jeho
Veličenstva zde v této zemi. A to že pokládám za
dostatečnou odpověď na vývody těchto pánů.
Na to oni odpověděli jen pohrdlivým úsměvem a řekli,
že mě statkář pro 111011 úlohu dobře vycvičil. Král, jenž
měl mnohem více pochopení, propustil učence a poslal
pro statkáře. Ten šťastnou náhodou ještě z města
neodešel. Vyslechl jej nejprve soukromě a pak spolu se
mnou a s mladou dívkou. Konečně se počal domýšleti, že
to, co jsme mu řekli, by mohlo býti pravda. Požádal
královnu, aby nařídila, aby se o mne zvlášť pečovalo a
také mínil, že by Glumdalklič měla i nadále zastávat úkol
mé opatrovnice, neboť viděl, že si velice rozumíme.
Obstaral jí u dvora vhodnou komnatu a dali jí jakousi
vychovatelku, aby ji vzdělávala, komornou, jež ji
oblékala, a ještě dvě mladší služebné na hrubší práce.
Péče a veškerá starost o mne však byla vyhrazena jen jí.
Královna pak nařídila svému stolaři, aby mi podle
návrhu, na němž se s Glumdalklič dohodneme, zhotovil
skřínku, která by mi sloužila za ložnici. Stolař byl velmi
dovedný řemeslník a za tři týdny pro mne zhotovil
dřevěnou místnost dvanáct stop vysokou a šestnáct stop
do čtverce, s okny, dveřmi a dvěma komůrkami, zkrátka
jako ložnice u nás. Prkno, jež tvořilo strop, se vytahovalo
a spouštělo na dvou stěžejích, aby se tudy mohlo dávat
do komnaty lůžko, hotově dodané čalouníkem Jejího
Veličenstva. Glumdalklič je každý den vynášela na
vzduch, aby provětralo, a vlastníma rukama je ustlala.

91

Večer je opět spustila do mé komnaty a střechu nade
mnou pečlivě uzamkla.
Jakýsi dovedný řemeslník, jenž se proslavil výrobou
drobných věcí, měl pro mne zhotoviti dvě židle s lenochy
a opěradly z hmoty ne nepodobné slonovině, dva stoly a
skříň, do níž bych si dával své věci. Všechny stěny
pokoje byly vypolštářovány, ba i podlaha a strop, aby se
mi nic nestalo neopatrností těch, kdo mě budou nosit, a
aby se zeslabily otřesy při jízdě v kočáře. Prosil jsem o
zámek ke svým dveřím, aby nemohly dovnitř krysy a
myši.
Po několika pokusech urobil mi kovář nejmenší
zámek, jaký se kdy u nich vyskytl. Klíč jsem se rozhodl
nosit v kapse, aby jej snad Glumdalklič neztratila. Dále
královna nařídila, aby mi byl ušit oděv z nejjemnějšího
hedvábí, jež nebylo o mnoho silnější než u nás
prostěradlo. Než jsem si zvykl, chodilo se mi v něm dosti
špatně. Oděv byl ušit podle módy v té říši, trochu se
podobal perskému a částečně čínskému. Je to velmi
důstojný a slušný oděv.
Královna si tak zamilovala mou společnost, že beze
mne nechtěla být ani u jídla. Na stole, kde Její
Veličenstvo jedlo, po levé ruce mi dala postaviti stolek a
židli. Glumdalklič stála na stoličce na podlaze právě u
mého stolu, aby mi pomáhala a pečovala o mne. Měl
jsem úplnou soupravu stříbrných mis a talířů a jiných
potřeb, jež v poměru k příborům královniným nebyly o
mnoho větší, než jaké jsem vídával v hračkářských
obchodech jako zařízení domečků pro panenky. Má malá
opatrovatelka je nosila v kapse ve stříbrné schránce a při
jídle mi je podle potřeby podávala. Myla je vždy sama.

92

Nikdo jiný neobědval s královnou než dvě královské
princezny. Starší byla šestnáctiletá a mladší bylo právě
třináct let a měsíc. Královna vždy dala kousek masa na
mou mísu a z toho jsem si krájel pro sebe. Bavilo ji dívati
se, jak drobně jím. Královna sama (měla vlastně slabý
žaludek) dala do úst najednou asi tolik, kolik u nás tucet
statkářů sní k obědu. Po nějaký čas mi pohled na to byl
velmi odporný. Drtila mezi zuby skřivánčí křídla s
kostmi a se vším, ač byla devětkrát větší než křídlo
dorostlého krocana. A do úst si dávala kusy chleba jako
dva bochníčky. Pila ze zlaté číše, víc než vědro na jeden
doušek. Její nože byly dvakrát větší než kosa, nasazená
rovně na držadlo. Lžíce, vidličky a jiné náčiní bylo
vesměs v témže poměru. Vzpomínám si, jak mě
Glumdalklič ze zvědavosti donesla k jiným stolům, kde
se zvedalo deset až dvanáct těchto ohromných nožů a
vidliček současně. Myslím, že jsem dosud hrůznější
podívané nespatřil a že něco podobného již nikdy
neuvidím.
Je zvykem, že každou středu (jak jsem již upozornil, je
to jejich den sváteční) král a královna s královským
potomstvem obojího pohlaví obědvají spolu v komnatách
Jeho Veličenstva, jenž si mě nyní velmi zamiloval. A tu
bývala má židlička se stolečkem stavěna po jeho levé
ruce před jednu ze slánek.
Panovník se mnou rozmlouval velmi rád, vyptávaje se
na různé zvyky, náboženství, zákony, vládu a vědu v
Evropě. Podal jsem mu o tom zprávu, jak jsem nejlépe
dovedl. Chápal tak jasně a soudil tak přesně, že provázel
velmi moudrými poznámkami a postřehy všechno, co
jsem řekl. Ale přiznávám, že jednou, když jsem se příliš
mnohomluvně rozpovídal o své milované vlasti, o našem

93

obchodě, o našich válkách na moři i na souši, o našich
náboženských sektách a politických stranách, přemohly
ho předsudky jeho výchovy natolik, že se neovládl, vzal
mě do pravé ruky, jemně mě druhou hladě, propukl v
srdečný smích a ptal se mě, jsem-li whig či tory. Pak se
obrátil na svého prvního ministra, jenž stál za ním s bílou
berlou, téměř tak vysokou jako hlavní stožár lodi
Královský Suverén, a poznamenal, jak opovrženíhodná je
lidská velikost, když může býti napodobována havětí tak
drobnou jako já. „A přece,“ pravil, „vsadil bych se, že
tito tvorové mají své čestné tituly a řády, že si stavějí
hnízdečka a doupátka, jež nazývají domy a městy. Že se
honosí v šatech a ekvipážích. Že milují, bojují, hašteří se,
podvádějí a zrazují.“ A tak pokračoval. Já však jsem se
střídavě rděl a bledl rozhořčením, když jsem slyšel, jak
pohrdlivě a s posměchem mluví o naší vznešené zemi.
Poněvadž jsem však nebyl s to vyvrátiti ony urážky,
počal jsem být po zralé úvaze sám na pochybách, zda
jsem vlastně byl uražen či ne. Když jsem si totiž po
několika měsících zvykl na zjev a řeč tohoto národa a
uvědomil si, že každý předmět, na nějž jsem pohlédl, je
přiměřeně veliký, úplně jsem ztratil hrůzu, kterou jsem
kdysi měl z jejich velikosti a vzhledu. Ba, kdybych byl
tehdy spatřil společnost anglických šlechticů a šlechtičen
v jejich parádě a svátečních šatech, jak každý co
nej dvorněji hraje svoji úlohu, jak se vytahuje, poklonkuje
a tlachá, byl bych upadl, abych řekl pravdu, do silného
pokušení vysmáti se jim stejně jako se král a jeho
velmoži vysmáli mně. Nemohl jsem se dokonce zdržet
smíchu ani sám nad sebou, když si mě královna někdy
postavila na ruku před zrcadlem, takže se naše postavy
ukázaly před mýma očima pospolu. Nemůže býti nic

94

směšnějšího, než takové srovnávání. Opravdu jsem se
zaěal domnívat, že jsem se scvrkl o mnoho stupňů pod
svou normální míru.
Nic mě tak nerozčilovalo a nepokořovalo jako
královnin trpaslík. Byl nejmenší postavy, jaká se kdy v té
zemi vyskytla (neboť věru myslím, že neměřil ani třicet
stop), a choval se tak drze, když viděl tvora tak nízko pod
sebou, že se vždycky vytahoval a dělal velikého, šel-li
kolem mne v královnině předsíni, kde jsem stál obyčejně
na některém stole a rozmlouval s pány a s dámami od
dvora. Málokdy opominul říci něco kousavého o tom, jak
jsem maličký. Mohl jsem se mu za to mstíti jen tím, že
jsem mu říkal bratře, vyzýval ho na zápas a odpovídal
mu, což ho nejvíce zlobilo, jak obyčejně odpovídají
dvorní pážata.
Jednou při obědě se tento zlomyslník tak rozčilil
něčím, co jsem mu řekl, že vystoupil na židli Jejího
Veličenstva, uchopil mě kolem pasu, právě když jsem si
sedal nic zlého netuše, a upustil mě do velké stříbrné
mísy se smetanou. Pak utekl, jak nejrychleji dovedl.
Spadl jsem po hlavě do smetany, a kdybych nebyl
dobrý plavec, zle by to se mnou bylo dopadlo.
Glumdalklič byla totiž náhodou právě na druhém konci
místnosti a královna byla tak vyděšena, že neměla dost
duchapřítomnosti, aby mi pomohla. Ale má malá
opatrovatelka přiběhla a vytáhla mě, když jsem již vypil
přes máz smetany. Uložili mě na lůžko. Nestalo se mi
však nic jiného, než že jsem přišel o oblek, jenž byl úplně
zkažený. Trpaslík dostal notný výprask a na přídavek k
trestu musil vypít mísu smetany, do níž mě hodil. A také
již nikdy nezískal ztracené přízně. Brzy potom darovala
jej královna jisté dámě ze vznešeného šlechtického rodu.

95

K svému velkému uspokojení jsem ho už nikdy
nespatřil, neboť člověk nikdy neví, do jakých konců by
mohl takový zlomyslný spratek hnát svou nenávist.
Již předtím mi kdysi provedl bídácký kousek, jenž
královnu rozesmál, ač ji zároveň též upřímně urazil. Byla
by ho okamžitě propustila ze služby, kdybych se za něho
byl velkomyslně nepřimluvil. Její Veličenstvo si vzalo na
talíř morkovou kost, a když vyklepala morek, postavila
opět kost na stojato na mísu, kde stála dříve. Šašek si
vyčíhal vhodný okamžik, kdy Glumdalklič odešla k
příborníku, vystoupil na stoličku, na níž ona stávala, když
se o mne starala u jídla, vzal mě oběma rukama a
stisknuv mi nohy k sobě vmáčkl je do morkové kosti až
po pás. Trčel jsem tam po jistou dobu a vyjímal se velmi
směšně. Myslím, že to trvalo skoro celou minutu, než si
kdo všiml, co se se mnou stalo. Pokládal jsem totiž za
nedůstojné, abych křičel. Poněvadž však panovníci
zřídka dostávají jídla na stůl horká, nepopálil jsem se na
nohou, jen mé punčochy a kalhoty byly žalostně zřízeny.
Na mou přímluvu nebyl šašek potrestán víc než řádným
výpraskem, na který nikdy nezapomněl.
Často si mne královna dobírala pro mou bojácnost. A
ptávala se mne, zda moji krajané jsou stejní zbabělci jako
já. Stalo se to takto: V létě je jejich země zamořena
mouchami. A tento odporný hmyz, veliký asi jako náš
skřivan, mi nedal chviličku pokoje ani u jídla. Neustále
mi hučel a bzučel kolem uší. Někdy se mi posadily na
jídlo, jindy si vyhlédly můj nos nebo čelo, kde mě bodaly
do živého a odporně zapáchaly. Dobře jsem pozoroval
onu lepkavou hmotu, která, jak nám říkají naši
přírodovědci, umožňuje těmto tvorům, že mohou lézti po
stropě nohama vzhůru. Měl jsem co dělat, abych se těmto

96

odporným živočichům ubránil, a nemohl jsem se
ovládnouti, abych nevyskočil, když mi některý vletěl do
obličeje. Trpaslík našel zálibu v tom, že schytal několik
much do dlaně, jak to u nás dělávají školáci, a znenadání
mi je vypustil pod nos, aby mě polekal a pobavil
královnu. Bránil jsem se tím, že jsem je nožem rozsekal
na kusy, když letěly ve vzduchu, a má zručnost v tom
byla velmi obdivována.
Vzpomínám si, jak mě jednou ráno Glumdalklič
postavila ve skřínce na okno. Činila to obyčejně za
krásné pohody, abych se nadýchal čerstvého vzduchu
(neboť jsem se neodvážil dovoliti, aby má skřínka byla
zavěšena na hřebíku z okna, jak se u nás věšívají klece).
Vytáhl jsem tehdy jedno posuvné okno skřínky a sedl
jsem si ke svému stolu, abych posnídal kousek sladkého
koláče. Tu přiletělo do pokoje přes dvacet vos
přilákaných vůní. Bzučely hlasitěji než basové píšťaly
dvaceti dud. Některé z nich se vrhly na můj koláč a po
kusech jej odnesly. Jiné mi létaly kolem hlavy a obličeje,
že jsem byl hlukem celý zmaten a hrozil se jejich
žahadel. Nicméně jsem přece jen měl tolik odvahy, že
jsem vstal, tasil svůj tesák a napadl je ve vzduchu. Skolil
jsem čtyři z nich, ostatní uletěly. Ihned jsem okno zavřel.
Tyto vosy byly velké jako koroptve. Vytáhl jsem z nich
žihadla a shledal, že jsou půl druhého palce dlouhá a
ostrá jako jehly. Pečlivě jsem si je všechny uschoval a
ukazoval je potom v různých částech Evropy spolu s
jinými zajímavostmi. Když jsem se vrátil domů, daroval
jsem tři z nich Greshamské koleji a čtvrté jsem si nechal
pro sebe.

97

IV.
Chci nyní čtenáři tuto zemi, pokud jsem ji procestoval,
krátce popsati. Nebylo to více než dva tisíce mil kolem
hlavního města Lorbrulgrudu. Královna, již jsem stále
provázel, totiž nikdy nechodila dále, když doprovázela
krále na jeho cestách, a tam vždy čekala, až se Jeho
Veličenstvo vrátí z obhlídky hranic. Celá rozloha panství
tohoto panovníka činí asi šest tisíc mil délky a čtyři až
pět tisíc mil šířky. Z toho ovšem musím usouditi, že se
naši evropští zeměpisci mýlí, když se domnívají, že mezi
Japonskem a Kalifornií není nic než moře. Vždy jsem
také byl toho názoru, že tam musí být nějaká země, jež
by jako protiváha vyvážila velkou pevninu tatarskou.
Měli by proto své mapy a nákresy opraviti a připojiti tuto
rozlehlou zemi k severozápadní ěásti Ameriky. Ochotně
bych jim přispěl svou pomocí.
Toto království je poloostrov, zakončený na
severovýchodě horským hřbetem, vysokým třicet mil.
Toto horstvo je naprosto neschůdné, neboť hřeben je
sopečný. A ani nej větší učenci nevědí, jací smrtelníci žijí
za těmito horami a zda je ten kraj vůbec obydlen. Na
ostatních třech stranách je poloostrov ohraničen
oceánem. V celém království není ani jediného
námořního přístavu, a ta místa na pobřeží, kde řeky ústí
do moře, jsou tak poseta ostrými skalisky a moře je
obyčejně tak bouřlivé, že se na ně nemohou odvážit ani
se svými nejmenšími čluny. A tak je tento národ úplně
odříznut od obchodu s ostatním světem. Leč velké řeky
jsou plné lodí a oplývají výbornými rybami. Zřídka
chytají ryby mořské, neboť ty jsou stejně veliké jako ryby

98

v Evropě a nestojí tedy za chytání. Z toho vysvítá, že
příroda rodí rostliny a živočichy tak mimořádné velikosti
výlučně jen na této pevnině. Ponechávám filosofům, aby
určili, co je toho příčinou.
Nicméně tu a tam uloví velrybu, která byla náhodou
vržena na skálu, a prostý lid ji s chutí sní. Spatřil jsem
tam tak veliké velryby, že je jeden člověk sotva unesl na
ramenou. Někdy je pro zajímavost přinášejí v koších do
Lorbrulgrudu. Viděl jsem jednu v míse u královské
tabule. Pokládali ji za vzácnost, ale nepozoroval j sem, že
by králi chutnala. Spíš myslím, že se mu svou velikostí
znechutila, ačkoliv jsem viděl v Grónsku ještě větši
velrybu.
Země je hustě zalidněna, neboť má jedenapadesát
velkých měst, bezmála sto měst obehnaných hradbami a
velký počet vesnic. Snad se čtenář spokojí, popíši-li jen
Lorbrulgrud.
Toto město se skládá ze dvou téměř stejných částí, jež
se rozprostírají po obou březích řeky, čítá přes osmdesát
tisíc domů a asi šest set tisíc obyvatel. Do délky měří tři
glonglungy (což je asi čtyřiapadesát mil) a do šířky dva a
půl. Změřil jsem si to sám na královské mapě, zhotovené
na králův rozkaz, jež byla schválně pro mne rozprostřena
na podlahu a jež se táhla do délky sta stop. Odkráčel jsem
si několikrát bosou nohou její průměr a obvod a podle
měřítka jsem si přesně vypočítal skutečnou rozlohu.
Královský palác není pravidelná budova, nýbrž je to
shluk budov o obvodu asi sedmi mil. Hlavní komnaty
jsou většinou dvě stě čtyřicet stop vysoké a přiměřeně
široké a dlouhé. Glumdalklič a mně byl dán k používání
kočár. Její vychovatelka ji v něm často vozila, aby se
podívala po městě a po obchodech. Mne vždy braly s

99

sebou v mé skřínce. Dívka však mě často na mé přání
vyndávala ven a držela v ruce, abych měl při jízdě
ulicemi lepši rozhled po domech a lidech. Odhaduji, že
náš kočár zabíral
přibližně plochu westminsterské
dvorany, ale nebyl tak vysoký. Přesněto však stanovití
nemohu.
Jednou vychovatelka nařídila našemu kočímu, aby
zastavil u několika
obchodů.Žebráci, kteří číhali na
příležitost, shlukli
se kolem kočáru a poskytli mi
nejpříšernější podívanou, jakou kdy spatřilo oko
Evropana. Byla mezi nimi žena, která měla rakovinový
nádor obludně naběhlý a plný děr tak velikých, že by se v
některých schoval celý člověk. Byl tam dále chlapík,
který měl na krku vole větší než pět žoků vlny. A jiný zas
měl obě nohy dřevěné do výše dvaceti stop.
Nejodpornější ze všeho byl však pohled na vši, které jim
lezly po šatech. Zřetelně jsem viděl končetiny tohoto
hmyzu pouhým okem, ba lépe, než je vidět končetiny
evropské vši pod drobnohledem. Stejně dobře jsem viděl
jejich rypáky, jimiž ryly jako prasata. Byly to první vši,
které jsem tam viděl, a velmi rád bych byl některou
rozpitval, kdybych byl měl příslušné nástroje. Bohužel
jsem je zanechal na lodi, ačkoliv pohled na ně byl stejně
tak odporný, že se obracel žaludek.
Mimo velkou skřínku, v níž mě obyčejně nosili,
objednala pro mne královna také menší, asi dvanáct stop
do čtverce a deset stop vysokou, aby se se mnou
pohodlněji cestovalo. Ta prvá byla totiž příliš veliká pro
Glumdalkličin klín a v kočáře překážela. Zhotovil ji týž
řemeslník a opět jsem celou jeho práci řídil. Tato
cestovní skřínka byla přesná krychle s okny uprostřed tří
bočných stěn. Každé okno bylo zevně zamřížováno

100

železnými dráty, aby se předešlo nehodám na dlouhých
cestách. Na čtvrté stěně, která neměla oken, byly
upevněny dvě silné skoby. Když se mi zachtělo jeti na
koni, provlékla jimi ta osoba, která mě nesla, kožený
řemen a připjala si jej kolem pasu. To bylo vždy úkolem
některého vážného, spolehlivého služebníka, na něhož
jsem se mohl spolehnout, ať jsem doprovázel krále a
královnu na vyjížďkách, nebo se chtěl podívat do zahrad
nebo vykonat návštěvu některé vznešené dámě nebo
státnímu ministru u dvora, kdykoliv Glumdalklič nebyla
úplně zdráva. Stal jsem se totiž brzy známou a váženou
osobností mezi nejvyššími hodnostáři. Myslím však, že
to bylo spíše pro přízeň Jejich Veličenstev než pro vlastní
zásluhy. Když mě na cestách omrzela jízda kočárem,
sluha na koni si připjal mou skřínku a položil ji před sebe
na podušku. Odtud jsem ze svých tří oken měl krásnou
vyhlídku na krajinu. Měl jsem v této skřínce polní postel
a síťové lůžko zavěšené na stropě, dvě židle a stůl pevně
přišroubované k podlaze, aby o sebe netloukly při
pohybu koně nebo kočáru. A poněvadž jsem byl už
dávno zvyklý námořním plavbám, nepřiváděly mě tyto
pohyby mnoho z míry, ač byly někdy velmi prudké.
Kdykoliv se mi zachtělo podívat se do města, vždy
jsem jel v této cestovní skřínce. Glumdalklič ji držela na
klíně, sedíc v jakýchsi otevřených nosítkách, jak je to v
zemi zvykem. Neslije čtyři muži v doprovodu dvou
dalších v královnině livreji. Lid, jenž o mně často
slýchal, kupil se zvědavě kolem nosítek. A dívka byla tak
shovívavá, že často kázala nosičům zastaviti a brala mě
do ruky, aby mě lépe viděli.
Velmi jsem toužil spatřiti hlavní chrám a zvláště jeho
věž, jež se pokládá za nejvyšší v království. Má

101

opatrovatelka mě tam tedy jednou donesla, musím však
po pravdě říci, že jsem se vrátil zklamán. Není totiž vyšší
než tři tisíce stop, od země až po nejvyšší špičku. A to vezmeme-li v úvahu rozdíl mezi velikostí těch lidí a nás
v Evropě - není nic tak podivuhodného a ani se to v
poměru nevyrovná (pamatuj i-li se dobře) věži
salisburské. Ale abych snad nesnižoval národ, jemuž
budu po celý život zavázán vděčností, musím uznati, že
čeho se této slavné věži nedostává na výšce, je bohatě
vyváženo krásou a mohutností. Zdi jsou silné skoro sto
stop a jsou výstavem z tesaných kamenů o čtyřiceti
stopách délky. Ozdobeny jsou všude sochami bohů a
vládců, vytesaných v mramoru v nadživotní velikosti.
Sochy jsou umístěny ve zvláštních výklencích. Změřil
jsem malíček, který upadl jedné z těchto soch a ležel
nepovšimnut mezi rumem. Shledal jsem, že je dlouhý
přesně čtyři stopy a jeden palec, Glumdalklič si jej
zabalila do kapesníku a donesla v kapse domů. Dala si jej
mezi jiné hračky, jež tato dívka měla velmi ráda, jak
tomu u dětí jejího věku obvykle bývá.
Královská kuchyně je budova opravdu velkolepá, s
klenutým stropem a asi šest set stop vysoká. Kdybych
však měl popsat kuchyňský rošt, ohromné hrnce a kotle,
kýty otáčející se na rožních a mnoho jiných podrobností,
snad by se mi ani nevěřilo. Přísný kritik by si jistě myslil,
že aspoň trochu přeháním, jak cestovatelé často dělávají.
A kdyby náhodou toto pojednání bylo přeloženo do
jazyka brobdingnagského (což je obecné jméno toho
království) a zasláno tam, král a jeho národ by měli
důvod stěžovati si, že jsem jim ukřivdil klamným a
zmenšujícím popisem.

102

Jeho Veličenstvo zřídka chová ve svých stájích více
než šest set koni. Jsou vysocí průměrně čtyřiapadesát až
šedesát stop. Když však jede do ciziny při slavnostních
příležitostech, doprovází ho pro větší okázalost čestná
stráž pěti set jezdců. Myslil jsem, že je to nejnádhemější
podívaná, jakou člověk vůbec může spatřit, dokud jsem
neviděl část jeho armády v bitevním šiku. Ale o tom se
zmíním při jiné příležitosti.

103

v.

Byl bych v té zemi žil dosti šťastně, kdyby mě má
malost nebyla vystavovala různým směšným a trapným
příhodám. O některých z nich si dovolím vypravovati.
Glumdalklič mě často brávala v mé menší skřínce do
královských zahrad. Někdy mě vyňala ze skřínky a držela
na ruce, nebo mě zas postavila na zem, abych chodil.
Vzpomínám si, že nás jednou, dříve ještě než byl
propuštěn, sledoval do těchto zahrad královnin trpaslík.
Moje opatrovnice mě postavila na zem a já jsem se s ním
octl někde u jabloňových zákrsků. Nezdržel jsem se,
abych neprojevil svůj vtip hloupou narážkou na jeho
zakrslost a na zákrsky jabloňové - což se náhodou v
jejich řeěi shoduje stejně jako v naší. Naěež tento
zlomyslný ničema vyčíhl vhodnou příležitost, kdy jsem
právě šel pod jedním takovým zákrskem, a zatřásl jím
přímo nad mou hlavou. Tucet jablek, každé jako pořádný
soudek, sesypalo se mi kolem hlavy. Jedno mě zasáhlo
do zad, právě když jsem se shýbal, a srazilo mě k zemi.
Jinak se mi však nic nestalo a zakrslíkovi bylo odpuštěno
na moji prosbu, protože jsem ho sám vydráždil.
Jindy zase mě Glumdalklič nechala na hladkém
trávníku, abych se tam bavil. Sama se svou
vychovatelkou kousek poodešla. Mezitím se však
spustilo takové krupobití, že jsem jím byl ihned sražen k
zemi. A jak jsem ležel, bily do mne kroupy po celém těle
jako by do mne někdo bušil tennisovými míčky. Přesto se
mi podařilo odlézti po čtyřech a skrýti se s tváří
přitisknutou k zetni za závětrnou stranou dymiánového
záhonu. Byl jsem však od hlavy až k patě tak potlučen, že

104

jsem po deset dnů nemohl vyjiti. Není se tomu co diviti,
neboť i příroda v té zemi zachovává týž poměr ve všech
svých úkazech. Ledová kroupa je tam tedy téměř
osmnáctsetkrát větší než v Evropě. Mohu to tvrditi ze
zkušenosti, neboť jsem byl tak zvědav, že jsem je zvážil a
změřil.
Leč ještě mnohem nebezpečnější nehoda mě stihla v
téže zahradě. Jednou nechala má malá opatrovatelka mou
skřínku doma, aby se s ní nemusila opatrovati. Postavila
mě na bezpečné místo - oč jsem ji často prosil, abych se
mohl oddávat svým myšlenkám - a odešla se svou
vychovatelkou a s několika známými dámami na druhý
konec zahrady. Právě když byla nepřítomna a mimo
doslech mého hlasu, dostal se do zahrady náhodou malý
bílý křepelák, patřící jednomu z vrchních zahradníku, a
náhodou se zaběhl k místu, kde jsem ležel. Jda po čichu,
zamířil pes přímo ke mně, vzal mě do tlamy a běžel
rovnou k svému pánovi. Vrtěl radostně ohonem a
postavil mě jemně na zem.
Pes byl naštěstí tak dobře vycvičen, že mě nesl mezi
zuby, aniž mi v nejmenším ublížil, ba ani šaty mi
neroztrhal. Avšak ubohý zahradník, jenž mě dobře znal a
byl ke mně velmi laskav, hrozně se polekal. Vzal mě
něžně do obou rukou a ptal se mě, jak mi je. Já však jsem
byl tak vyděšen, že jsem ztratil dech a nemohl vypraviti
jediného slova. Za několik minut jsem se vzpamatoval.
Zahradník mě bez pohromy odnesl k mé malé
opatrovatelce, jež se zatím vrátila na místo, kde mě
zanechala. Prožívala muka, když mě nikde neviděla a
neozýval jsem se, ani když mě volala. Zahradníkovi
přísně vyěinila za jeho psa. Ale celá věc se ututlala a na
dvoře se o ní nikdy nedověděli, neboť dívka se bála

105

královnina hněvu. A abych řekl pravdu, já sám jsem si
myslil, že by neprospělo mé pověsti, kdyby se taková
příhoda roznesla.
Po této nehodě se Glumdalklič rozhodla, že mě venku
již nikdy nepustí s očí. Již dávno jsem se bál takového
rozhodnutí, a proto jsem před ní zatajil některá menší
dobrodružství, jež se mi přihodila, když jsem býval
ponechán o samotě. Jednou se na mne vrhl luňák, který
kroužil nad zahradou, a jistě by mě byl unesl ve svých
drápech, kdybych nebyl odhodlaně tasil svůj tesák a utekl
pod hustou alej košatých stromu. Jindy zase jsem
vystupoval na vršek čerstvé krtci hromádky a zapadl až
po krk do díry, jíž krtek vyhazoval hlínu. Vymyslil jsem
si nějakou lež - nestojí ani za to, abych ji uváděl - a
omluvil tak své zkažené šaty. Také jsem si zlomil pravou
holenní kost o hlemýždí ulitu, o niž jsem náhodou
klopýtl, když jsem se sám procházel a přemýšlel o ubohé
vlasti.
Nemohu říci, zda jsem byl víc potěšen než zahanben,
když jsem na těchto samotářských procházkách postřehl,
že se mě menší ptáci zřejmě vůbec nebojí, nýbrž
poskakují kolem mne ve vzdálenosti jednoho lokte,
hledajíce červy a jinou potravu s takovou bezstarostností
a bezpečností, jako by nebylo živého tvora na blízku.
Vzpomínám si, jak mi jeden drozd se vší samozřejmostí
dokonce zobákem z ruky vytrhl kus koláče, který mi
Glumdalklič právě dala k snídani. Když jsem se pokoušel
některého z těchto ptáku chytiti, obraceli se směle proti
mně a snažili se mě zobákem klovnouti do prstů, jimiž
jsem se k nim na dosah nemohl odvážiti. A pak se zase
netečně obrátili ke mně zády a hledali si červy nebo
hlemýždě bezstarostně jako předtím.

106

Leč jednou jsem vzal tlustý kyj a mrštil jím vší silou
tak šťastně po jedné konopce, že jsem jí srazil jedinou
ranou. Uchopil jsem ji oběma rukama za hrdlo a běžel s
ní vítězoslavně za svou opatrovatelkou. Avšak pták, který
byl jenom omráčen, se vzpamatoval a natloukl mi křídly
do hlavy a do těla s obou stran, aě jsem ho držel na délku
paží od těla a byl jsem mimo dosah jeho spárů, že jsem
jej již stokrát chtěl pustit. Brzy mi však přišel na pomoc
jeden z našich služebníků, který ptáku zakroutil krk. Na
královnin rozkaz jsem jej měl příštího dne k obědu. Tato
konopka byla, pokud se pamatuji, o něco větší než naše
labuť.
Jednou k nám přišel jakýsi mladý pán, byl to synovec
Glumdalkličiny vychovatelky, a naléhavě je zval, aby se
šly podívat na popravu. Byla to poprava muže, který
zavraždil jednoho z důvěrných přátel tohoto pána.
Glumdalklič se dala konec konců přemluvit, aby šla s
nimi, ač se to příčilo její povaze. Měla totiž od přírody
velmi měkké srdce. A pokud jde o mne, štítím se sice
takovéto podívané, ale zvědavost mě svedla, abych se šel
podívat na něco, co jsem si představoval jako cosi velmi
neobvyklého. Zločinec byl přivázán ke křeslu,
postavenému na popravišti k tomu účelu. Pak mu byla
uťata hlava mečem asi čtyřicet stop dlouhým. Žíly a
tepny chrlily takové ohromné množství krve a tak vysoko
do vzduchu, že se tomu nevyrovnal ani veliký vodotrysk
ve Versailles. Když hlava padla na podlahu popraviště,
zadunělo to tak mocně, že jsem sebou trhl, ač jsem byl
vzdálen aspoň půl míle.
Královna mě často slýchala vypravovati o námořních
plavbách a všemožně se mě snažila rozptýliti, když jsem
byl trudnomyslný. Jednou se mě otázala, zda umím

107

zacházet s plachtami a s vesly a zda by mému zdraví
neprospělo trochu veslování. Odpověděl jsem, že se v
obojím vyznám velmi dobře.
Ačkoliv jsem svým vlastním zaměstnáním byl
ranhojičem čili lékařem na lodi, přece jsem v nouzi dosti
často musil pracovati i jako obyčejný námořník.
Nedovedl jsem si však představiti, jak bych něco
podobného mohl dělat v jejich zemi, kde nejmenší
kocábka se vyrovná velké bitevní lodi u nás. A takový
člun, jaký já bych mohl říditi, neobstál by na žádné jejich
řece.
Její Veličenstvo pravilo, že kdybych pořídil nákres
člunu, její truhlář by jej zhotovil a ona by opatřila místo,
kde bych mohl provádět plavby. Truhlář byl zrněný
řemeslník a podle mých pokynu zhotovil za deset dní
výletní člun se vším lanovím, který by pohodlně pojal
osm Evropanů. Když byl člun hotov, měla z něho
královna takovou radost, že jej vzala do klína a běžela s
ním ke králi.
Král nařídil, aby byl na zkoušku spuštěn i se mnou do
nádrže plné vody. Tam jsem však nemohl svými dvěma
vesly dosti dobře vládnouti, neboť jsem neměl dost místa.
Královna však již předtím měla jiný nápad. Nařídila
truhláři, aby zrobil dřevěný žlab tři sta stop dlouhý,
padesát široký a osm vysoký. Když byl dobře vymazán
smolou, aby netekl, postavili jej na podlahu ke zdi v
jedné vnější místnosti paláce. U dna měl kohoutek, jímž
se vypouštěla voda, když zatuchala, a dva sluhové jej
snadno naplnili v půlhodině.
Tam jsem často vesloval pro vlastní zábavu i pro
zábavu královny a jejích dam, jež moje dovednost a
čilost velmi bavila. Někdy jsem napjal plachtu a mou

108

jedinou prací pak bylo jen kormidlovati, neboť dámy
dělaly vítr svými vějíři. A když je to omrzelo, pak
několik jejich pážat pohánělo mé plachty foukáním a já
jsem ukazoval své umění, řídě loď podle libosti napravo
nebo doleva.
Když jsem skončil, odnesla si Glumdalklič můj člun k
sobě do světničky a pověsila jej na hřebík, aby uschl.
Při tomto cvičení mě jednou potkala nehoda, jež mě
málem stála život. Jedno z pážat dalo můj člun do žlabu a
vychovatelka, jež Glumdalklič velmi horlivě pomáhala,
mě zvedla, aby mě postavila do člunu. Já však jsem sejí
náhodou vysmekl z prstů a byl bych dozajista spadl s
výše čtyřiceti stop na podlahu, kdybych se byl
nej šťastnější náhodou na světě nebyl zachytil o jehlici,
jež této dámě trčela z šatů. Hlavička jehlice mi projela
mezi košilí a řemenem od kalhot, takže jsem uvízl za pas
ve vzduchu, až mi Glumdalklič přiběhla na pomoc.
Jindy zase jeden ze služebníků, jehož úkolem bylo
plniti můj žlab každého třetího dne čerstvou vodou, byl
tak nedbalý, že ani nezpozoroval ohromnou žábu, jež tam
vklouzla z jeho vědra. Žába ležela nezpozorována, dokud
mne neposadili do člunu. Pak, vidouc místo pro
odpočinek, vylezla do člunu a nahnula loďku tak hluboko
na jednu stranu, že jsem ji musil vyvážiti celou svou
vahou na druhé straně, aby se člun nepřevrhl. Když se
žába dostala do člunu, skočila jedním skokem až do
poloviny loďky, A pak mi skákala přes hlavu tam a
zpátky, až mi pokálela obličej i šaty svým odporným
slizem. Její rozměry byly tak ohromné, že se mi zdála
nej ohyzdnějším tvorem, jakého si lze představit. Přece
však jsem žádal Glumdalklič, aby mne nechala, že se s

109

žábou vypořádám sám. Mlátil jsem do ní hezkou chvíli
veslem a konečně jsem ji donutil, že vyskočila z člunu.
Avšak největší nebezpečí, jakému jsem byl kdy v
tomto království vydán na pospas, způsobila opice,
patřící jednomu z kuchyňských zřízenců. Glumdalklič
mne jednou uzamkla ve svém pokojíku a odešla si kamsi
něco vyřídit nebo na návštěvu. Bylo velmi teplo, takže
okno pokoje bylo otevřeno. Byla otevřena i okna a dveře
mé větší skřínky, v níž jsem se obyčejně zdržoval,
protože byla prostornější a pohodlnější. Když jsem tak
seděl zamyšlen u svého stolu, slyšel jsem, jak něco
skočilo oknem do komnaty a rejdilo po celém pokoji. Byl
jsem sice vyděšen, ale přece jsem se odvážil vyhlédnouti
ze svého místa ven. A tu jsem viděl, jak toto dovádivé
zvíře hopsá a poskakuje nahoru a dolů, až posléze přišlo
k mé skřínce. Zřejmé ji pozorovalo s velkou zálibou a
zvláštní zvědavostí a nakukovalo všetečně dovnitř
dveřmi a všemi okny.
Uchýlil jsem se do nej vzdálenějšího koutu pokojíku
nebo skřínky, ale opice, jež nahlížela dovnitř se všech
stran, mi nahnala tolik strachu, že jsem neměl ani tolik
duchapřítomnosti, abych se skryl pod postelí, což jsem
mohl snadno uěiniti. Nějakou chvíli tak nakukovala,
šklebila se a ječela, až mne konečně spatřila. Vsunula
jednu pracku do dveří jako kočka, jež si hraje s myší, a ač
jsem stále uhýbal s místa na místo, zachytla nakonec šos
mého kabátu (jenž byl velmi silný a pevný, neboť byl z
tamější látky) a vytáhla mne ven. Pak mne vzala do
předních pracek jako děťátko, a když jsem se pokoušel
odporovati, stiskla mne tak silně, že jsem uznal za
moudřejší raději se nevzpírati.

110

Myslím, že se právem domnívám, že mne pokládala
za opičí mládě, neboť mne často něžně hladila svou
prackou po tváři.
Z této zábavy ji vyrušil hluk od dveří komnaty, jako
by je někdo otvíral. Najednou vyskočila na okno, jímž
přišla, a odtud lezla po třech nohách po okapových
svodech, držíc mne ve čtvrté, až se vyšplhala na střechu
sousedního domu. Zaslechl jsem, jak Glumdalklič
vykřikla, když mne opice unášela.
Ubohá dívka byla strachem úplně bez sebe. Celá ta
část paláce byla na nohou. Sluhové běželi pro žebříky.
Množství lidí na dvoře vidělo opici, jak sedí na samém
hřebenu střechy a drží ume jako mládě v jedné přední
tlapě a druhou mi cpe do úst jakousi potravu, kterou si
vymačkala z jedné lícní torby. Když jsem nechtěl jíst,
začla mne popleskávat. Dole shromážděný dav se při tom
nezdržel smíchu. Myslím, že jim to nelze mít za zlé,
neboť tato podívaná byla bezpochyby dosti směšná pro
všechny mimo mne. Někteří lidé házeli po opici
kamením, doufajíce, že ji seženou dolů. To však bylo
ihned přísně zakázáno, neboť jinak by mi byli jistojistě
roztříštili lebku.
Zatím byly přistaveny žebříky a několik mužů na ně
vylezlo. Jakmile to opice zpozorovala a viděla, že je
téměř obklíčena a že nemůže po třech dosti rychle
uniknouti, upustila mne na jednu prejzovou tašku a
uprchlá. Zde jsem chvíli seděl, tři sta loktů nad zemí,
očekávaje, že mne každým okamžikem vítr smete dolů
nebo že mne pojme závrať a že se sám skutálím s
hřebene až k okapu. Avšak jeden šlechetný mladík, lokaj
mé opatrovatelky, vyšplhal se velmi rychle nahoru, strčil
si mne do kapsy u kalhot a snesl šťastně dolů.

111

Téměř jsem se udusil neřádem, který mi opice nacpala
do krku. Avšak moje drahá malá opatrovatelka mi vše
vytahala z úst malou jehlou. Pak jsem se vyzvracel, a to
mi velice ulevilo. Byl jsem však tak zesláblý a
pohmožděný na bocích, jak mne to protivné zvíře tisklo,
že jsem musil ětrnáct dní ležet. Král, královna a celý dvůr
se denně dotazovali po mém zdraví. A Její Veličenstvo
mne za mé nemoci několikrát navštívilo. Opice byla
zabita a vydáno přísné nařízení, že se podobné zvíře v
okolí paláce chovati nesmí.
Když jsem se zotavil a představil králi, abych mu
poděkoval za projevy jeho přízně, ráčil mne tímto
dobrodružstvím nemálo škádliti. Ptal se mne, co mne
napadlo a na co jsem myslil, když mne opice držela ve
svých prackách. Jak prý mi chutnala potrava, již mi
dávala. Jak mne krmila a zdali prý ostrý vzduch na střeše
nepovzbudil mou chuť k jídlu. Chtěl věděti, jak bych si
za podobných okolností počínal ve své vlasti. Řekl jsem
Jeho Veličenstvu, že v Evropě není opic, až na ty, které
jsou přivezeny jako zvláštnost z jiných zemí a jsou tak
malé, že bych se vypořádal s celým tuctem takových
tvoru, kdyby snad mne chtěli napadnouti. A pokud se
týěe toho obludného zvířete, s nímž jsem měl co činiti
nedávno (bylo věru velké jako slon), byl bych mu snad
zasadil takovou ránu, když po mně vztáhlo pracku do mé
světnice, že by ji bylo rádo odtáhlo rychleji, než ji tam
vstrčilo, jen kdyby mi byl strach nebránil, abych si
vzpomněl na svůj tesák. Při těchto slovech jsem se tvářil
velmi divoce a rukou jsem uhodil na jílec svého tesáku.
Mluvil jsem pevným hlasem jako člověk, který se obává,
aby jeho odvaha nebyla brána v pochybnost. Přesto má
řeě vyvolala jen hlasitý smích, jejž královi společníci

112

nemohli potlačiti přes všechnu úctu k Jeho Veličenstvu.
To mne přivedlo na myšlenku, jak je marné úsilí člověka
získati si úctu lidí, kteří nad něj vynikají tak, že se s nimi
nemůže vůbec srovnávati. A přesto jsem po návratu do
vlasti viděl, že se velmi mnozí chovají podobně jako já v
Brobdingnagu, že totiž leckterý opovrženíhodný chlapík
bez nejmenšího nároku na urozenost, charakter, důvtip
nebo zdravý rozum se osměluje hráti si na důležitého a
stavětí se na roven s nej přednějšími osobnostmi v
království.

113

VI.
Býval jsem jednou nebo dvakrát týdně přítomen
králově ranní toaletě a ěasto jsem ho vídal pod rukou
lazebníkovou. Zprvu to byl pohled pro mne hrozný,
neboť břitva byla téměř dvakrát větší než obyčejná kosa.
Jeho Veličenstvo se podle zvyku té země dávalo holiti
jen dvakrát týdně. Jednou jsem přemluvil lazebníka, aby
mi dal trochu mydlin, z nichž jsem vybral čtyřicet až
padesát nejsilnějších vousů. Pak jsem vzal kousek dřeva,
seřízl jej na způsob hřbetu hřebene a ve stejných
vzdálenostech do něho navrtal díry nejmenší jehlou,
kterou mi Glumdalklič mohla poskytnouti. Do děr jsem
upevnil vousy a ořezal a zahrotil na koncích nožem tak
obratně, že jsem z toho měl slušný hřeben. Přišel mi
velmi vhod, neboť můj měl již tolik vylámaných zubu, že
už skoro nebyl k potřebě. A neznal jsem v té zemi
řemeslníka tak dovedného a přesného, aby mi dovedl
zhotoviti nový.
A to mi připomíná zábavu, při níž jsem strávil
mnohou volnou chvíli. Poprosil jsem královninu
komornou, aby mi schovala vyčesané vlasy Jejího
Veličenstva. Dostal jsem jich časem značné množství. A
poradiv se s přítelem stolařem, jenž měl za úkol provádět
pro mne drobné práce, nařídil jsem mu zhotoviti rámy
pro dvě křesla, ne větší než ty, jež jsem měl ve své
skřínce. Pak mi vyvrtal jemným šídlem dírky kolem těch
částí, jež jsem mu označil jako opěradla a sedadla.
Těmito dírkami jsem proplétal vybrané silné vlasy tak,
jako se u nás pletou rákosová křesla. Když byla hotova,
daroval jsem je Jejímu Veličenstvu. Královna si je dala

114

do své komnaty a ukazovala je jako zvláštnost. A
opravdu, podivoval se jim každý, kdo ]c viděl. Jednou
královna chtěla, abych si najedno křeslo sedl. Já však
jsem co nejrozhodněji odmítl uposlechnouti a ohrazoval
jsem se, že bych raději tisíckrát podstoupil smrt, než bych
dal nedůstojnou část svého těla na vzácné vlasy, jež kdysi
zdobily hlavu Jejího Veličenstva. Z těchto vlasů (měl
jsem totiž vždycky praktické nadání) jsem zhotovil také
úhlednou peněženku asi pět stop dlouhou, se zlatými
začátečními písmeny jména Jejího Veličenstva. S
královniným svolením jsem ji věnoval Glumdalklič.
Abych řekl pravdu, byla spíš na ukázku než k potřebě,
neboť nebyla dosti silná, aby se do ní mohly dávat větší
mince, a proto v ní nosila jen nějaké hračičky, v nichž si
děvčátka libují.
Král, jenž měl velmi rád hudbu, pořádal u dvora často
koncerty. Někdy mne na ně také nosili. Stavěli mne v mé
skřínce na stůl, abych také naslouchal; hluk však byl tak
velký, že jsem stěží rozeznal melodii. Jsem přesvědčen,
že kdyby vám všechny bubny a polnice královské
armády zazněly současně u samého ucha, ještě by se
tomu nevyrovnaly. Zařídil jsem si to tak, že jsem si dal
svou skřínku přenést co nejdále od místa, kde seděli
účinkující, pak jsem si zavřel dveře a okna a stáhl
záclony. Pak mi jejich hudba nezněla nepříjemně.
Naučil jsem se v mládí hráti trochu na spinet.
Glumdalklič měla spinet ve svém pokoji a dvakrát týdně
ji přicházel učitel hudby dávat hodiny. Nazývám to
spinetem, poněvadž se to tomu nástroji trochu podobalo a
hrálo se na to stejným způsobem. Napadlo mne, že bych
mohl krále a královnu pobaviti a zahráti jim na tento
nástroj nějakou naši písničku. Bylo to však nesmírně

115

nesnadné. Spinet byl skoro šedesát stop dlouhý a klávesy
byly široké bezmála jednu stopu, takže jsem ani
roztaženýma rukama nedosáhl na více než pět kláves.
Abych je stiskl, byl bych do nich musil řádně uhodit
pěstí, a to by bylo příliš namáhavé a bezúčelné.
I vymyslel jsem si tento způsob: Zhotovil jsem si dvě
oblé hole, asi tak tlusté jako obyčejné kyje. Na jedné
straně byly silnější, a tento silnější konec jsem ovázal
kusem myší kůže, abych údery nepoškodil klávesy a
nekazil zvuk. Před spinet byla postavena lavice asi čtyři
stopy pod klávesnicí a já jsem byl postaven na tuto lavici.
Běhal jsem pak po ní sem a tam co nejrychleji jsem
dovedl a bil svými dvěma kyji do příslušných kláves.
Podařilo se mi tak zahráti veselý tanec k veliké
spokojenosti obou Veličenstev.
Byla to však nejzběsilejší práce, do jaké jsem se kdy
dal. A to jsem ještě nemohl biti do více než šestnácti
kláves, a nemohl jsem tedy k velké škodě svého výkonu
hráti ani druhé dva hlasy, jako hrávají jiní umělci.
Umění knihtiskařské znají, podobně jako Číňané, od
nepaměti. Jejich knihovny však nejsou příliš veliké. Ani
královská knihovna, jež se pokládá za nej větší, nečítá víc
než tisíc svazků. Jsou umístěny v knihovně dvanáct set
stop dlouhé, a bylo mi dovoleno půjčovati si z ní knihy
podle libosti. Královnin stolař zhotovil v jednom z
Glumdalkličiných pokojů jakýsi dřevěný stroj, vysoký
pětadvacet stop, v podobě stojícího žebříku, jehož každý
stupeň byl padesát stop dlouhý. Bylo to vlastně pohyblivé
schodiště, jehož spodní konec byl na deset stop od stěny
pokoje. Knihu, kterou jsem chtěl čisti, postavili mi tak, že
se opírala o zeď. Pak jsem vystoupil na nejvyšší schod
žebře, otočil se tváří ke knize, začal na horním konci

116

stránky a chodě od leva do pravá asi osm až deset kroků
podle délky řádek, četl jsem, až jsem přišel pod rovinu
svých očí. Poté jsem sestoupil o stupeň níže, a tak dále,
až jsem se dostal na konec stránky. Potom jsem opět
vystoupil nahoru a začal další stránku stejným způsobem.
Listy jsem obrátil snadno oběma rukama, neboť listy
byly silné a tuhé jako lepenka, a ani v největších svazcích
nebyly delší než osmnáct až dvacet stop.
Pokud jde o věci vojenské, chlubí se, že jejich
královská armáda čítá sto sedmdesát dva tisíce pěších a
třicet dva tisíce jezdců. Lze-li ovsem vůbec nazvati
armádou vojsko, jež se skládá z živnostníků jednotlivých
měst a ze sedláků z venkova, jejichž veliteli jsou jen
vyšší a nižší šlechticové bez platu a odměny.
Vídal jsem často vojsko lorbmlgrudské, když vytáhlo
na cvičiště poblíž města, veliké dvacet čtverečních mil.
Nebylo jich víc než pětadvacet tisíc pěšáků a šest tisíc
jezdců, ale nemohl jsem je přesně spočítati, neboť
prostor, který zabírali, byl příliš rozsáhlý. Jezdec, sedící
na statném oři, byl vysoký téměř devadesát stop. Viděl
jsem, jak toto jízdní vojsko na povel tasilo najednou
šavle a zamávalo jimi ve vzduchu. Obrazotvornost si
nedovede představiti nic tak velkolepého, tak úchvatného
a tak ohromujícího! Vypadalo to, jako by deset tisíc
blesků vyšlehlo v jediném okamžiku ze všech stran
oblohy.

117

VII.
Měl jsem stále silné tušení, že jednou opět nabudu
svobody, ač jsem si nedovedl představiti, jakým
způsobem, a nedokázal jsem si vymysliti nějaký plán,
který by měl naději na úspěch. Loď, na níž jsem připlul,
byla první, jež od nepaměti byla přihnána k jejich
břehům. Mimo to dal král přísné rozkazy, kdyby se snad
někdy ještě nějaká loď objevila, aby byla vytažena na
břeh a s celou posádkou i s cestujícími přivezena na
valníku do Lorbrulgrudu. Chovali se ke mně, pravda,
velmi laskavě; byl jsem oblíbencem velkého krále a
královny a potěšením celého dvora. Ale byl to takový
poměr, že se špatně shodoval s lidskou důstojností.
Nemohl jsem také stále zapomenouti na ony svazky, jež
mne poutaly k rodině. Přál jsem si býti mezi lidmi, s
nimiž bych mohl rozmlouvati jako rovný s rovným, a
abych mohl choditi po ulicích a v polích bez obavy, že
mne někdo zašlápne jako žábu nebo štěně. Mé
vysvobození však přišlo dříve, než jsem se nadál, a
způsobem ne právě všedním. Celý příběh věrně podle
pravdy vylíčím.
Byl jsem v té zemi už dva roky. Asi počátkem třetího
roku jsme provázeli s Glumdalklič krále a královnu při
zájezdu na jižní pobřeží říše. Byl jsem nesen jako
obvykle ve své cestovní schránce, jež byla, jak jsem již
uvedl, velmi pohodlnou místností o straně dlouhé
dvanáct stop. Dal jsem si tam také zavěsiti visuté lůžko,
připevněné hedvábnými provazy do čtyř koutů u stropu,
aby se tak zmírnily otřesy, když mne sluha nesl před
sebou na koni, jak jsem si někdy přál. Cestou jsem v

118

tomto visutém lůžku často spával. Ve střeše mé komnaty,
ale ne právě nad lůžkem, jsem si dal od stolaře vyříznouti
otvor veliký jednu čtvereční stopu, abych měl při spaní
za horkého počasí čerstvý vzduch. Tento otvor jsem mohl
podle libosti uzavřití prkénkem, jež se posouvalo ve
žlábcích sem a tam.
Když jsme byli u cíle, usmyslil si král, že stráví
několik dnu v paláci, který má blízko Flanflasniku, města
vzdáleného osmnáct mil od pobřeží. Glumdalklič i já
jsme byli velice unaveni. Já jsem se trochu nachladil, ale
ubohá dívka byla tak nemocná, že musila zůstat ve své
komnatě. Toužil jsem uviděti oceán, jenž mohl býti
jedinou cestou mého útěku, kdyby k němu snad někdy
došlo. Předstíral jsem, že je mi mnohem hůře, nezbylo
pravda, a vyprosil si dovolení, abych se směl jít nadýchat
svěžího mořského vzduchu s panošem, jehož jsem měl
velmi rád a jemuž mne někdy také svěřovali. Nikdy
nezapomenu, jak nerada Glumdalklič svolila, ani jak
přísně nakazovala panoši, aby na mne dal pozor. Ba
propukla přitom v usedavý pláč, jako by měla předtuchu,
co se stane.
Hoch mne zanesl v mé skřínce asi půl hodiny cesty od
paláce k pobřežním skaliskům. Nařídil jsem mu, aby mne
postavil na zem. Pak jsem vytáhl jedno posouvací okno a
rozhlížel se toužebně a truchlivě po moři. Nebylo mi
dobře a řekl jsem tedy panoši, že si chci zdřímnouti ve
svém visutém lůžku a že mi to jistě prospěje.
Vlezl jsem si tam tedy a hoch stáhl okno skoro až
dolů, aby na mne nešla zima. Usnul jsem brzy a mohu se
jen dohadovati, že se panoš domníval, že není žádného
nebezpečí, když spím, a odešel do skal hledat ptačí vejce.
Zpozoroval jsem totiž již dříve z okna, jak se rozhlíží a

119

jak v rozsedlinách jedno nebo dvě vejce našel. Ať je
tomu však jakkoliv, náhle mne probudilo prudké trhnutí
za kruh, který byl připevněn nahoře na schránce, aby se
lépe nesla. Cítil jsem, jak je má schránka zvedána vysoko
do vzduchu a pak nesena závratnou rychlostí kupředu.
První náraz mne málem shodil s lůžka, ale pak byl pohyb
dosti rovnoměrný. Vykřikl jsem několikrát, co mi hrdlo
staěilo, ale vše nadarmo. Pohlédl jsem k oknům, ale viděl
jsem jen mračna a oblohu. Přímo nad hlavou jsem slyšel
šum jako od nárazů křídel, a tu mi začalo svítat, v jakém
jsem neblahém postavení: že totiž nějaký orel drží mou
schránku za kroužek v zobáku a jistě ji pustí na skálu
jako želvu v krunýři a pak mé tělo vyklovne a sežere.
Bystrý zrak a čich dává totiž tomuto ptáku možnost, že
svou kořist zvětří z velké vzdálenosti, byť byla i ukryta
lépe než já mezi dvoupalcovými prkny.
Za malou chvíli jsem zpozoroval, že hluk a šum křídel
rychle vzrůstá a že má skřínka se zmítá jako vývěsní štít
ve větru. Zaslechl jsem cosi, jako by orlu (jsem totiž
přesvědčen, že to, co drželo mou skřínku v zobáku, byl
jistě orel) bylo zasazeno několik ran, a pak jsem náhle
pocítil, že padám přímo k zemi, avšak rychlostí tak
neuvěřitelnou, že se mi tajil dech. Můj pád byl zaražen
hrozným nárazem, jenž mne ohlušil víc než vodopád
Niagarský. Pak jsem byl minutu v úplné tmě a konečně
má skřínka začla stoupati, až jsem horní částí oken spatřil
světlo. Poznal jsem, že jsem spadl do moře. Tíží mého
těla, všech předmětů ve skřínce a širokých železných
desek, jimiž byly okovány rohy u stropu a u podlahy,
skřínka plavala ponořena asi pět stop hluboko ve vodě.
Usoudil jsem tehdy - a domnívám se tak dodnes - že
orel, jenž s mou skřínkou uletěl, byl pronásledován

120

dvěma nebo třemi jinými a musil mne pustiti, když se s
nimi bil o kořist. Železné desky na spodu mé skřínky (ty
byly totiž nej silnější) udržovaly skřínku v rovnováze,
když padala, a zabránily, že se neroztříštila nárazem na
vodní hladinu. Všechny spoje do sebe dobře zapadaly, a
dveře se nepohybovaly na veřejích, nýbrž se posouvaly
nahoru a dolů jako okna. Tím byla má světnice tak
nepropustná, že do ní vniklo jen velmi málo vody. S
velkou námahou jsem se dostal s visutého lůžka. Nejprve
jsem se odvážil odstrěiti šoupátko na střeše, o němž jsem
se již zmínil, že bylo zhotoveno na vpouštění čerstvého
vzduchu. Byl jsem již nedostatkem vzduchu téměř
udušen.
Kolikrát jsem si tenkrát přál, abych byl u své drahé
Glumdalklič, od níž mne jediná hodina odloučila tak
daleko! A mohu po pravdě říci, že mi ve vlastním neštěstí
bylo líto i mé ubohé opatrovatelky. Představil jsem si, jak
těžce asi nese mou ztrátu, nemilost u královny a zkázu
svého štěstí. Není asi mnoho cestovatelů, kteří by kdy
byli ve větších nesnázích a tísni, než já v tu chvíli, kdy
jsem očekával, že každým okamžikem bude má skřínka
roztříštěna na kusy nebo že se aspoň při prvním prudším
nárazu větru nebo při vzedmuté vlně převrátí. Prolomení
jediné skleněné tabulky by znamenalo okamžitou smrt. A
jistě okna nezachránilo nic jiného než silné drátěné
mřížoví, upevněné zevně na ochranu proti nehodám při
cestování. Viděl jsem, jak voda crčí dovnitř několika
štěrbinami. Avšak štěrbiny nebyly veliké a snažil jsem se
je ucpati, jak jsem nejlépe dovedl. Nebyl jsem s to
zvednouti střechu svého pokoje - což bych byl jinak jistě
učinil - a posaditi se nahoru. Mohl bych se tam zachrániti
aspoň o několik hodin déle, než když jsem byl, abych tak

121

řekl, zavřen v podpalubí. A kdybych i unikl těmto
nebezpečím na den nebo na dva, co jsem mohl očekávat
jiného než bídnou smrt zimou a hladem? V takovémto
postavení jsem byl po čtyři hodiny, ale skoro v každém
okamžiku jsem si přál, aby to byl můj polední.
Řekl jsem již čtenáři, že na té straně skřínky, kde
nebylo oken, byly připevněny dvě silné skoby. Do těch
navlékal sluha, jenž mne nosíval na projížďky, kožený
pás, jejž si opásal kolem beder, V tomto neútěšném
postavení jsem zaslechl - nebo se aspoň domníval, že
jsem zaslechl - jakési škrabání na té straně skřínky, kde
byly připevněny skoby. A brzy potom se mi zdálo, že je
skřínka tažena nebo vlečena po moři. Co chvíli jsem totiž
cítil, jak jí něco škublo, že přitom vlny vystoupily až k
hornímu okraji oken, takže jsem se octl skoro ve tmě. To
mi dalo jakousi slabou naději na záchranu, ač jsem si
nedovedl představit, jak by se to mohlo uskutečnit.
Odvážil jsem se odšroubovati jednu z židlí, jež byly vždy
připevněny k podlaze. A když se mi s námahou podařilo
přišroubovati ji opět přímo pod šoupátkem, jež jsem již
předtím odsunul, vystoupil jsem na židli, nastavil ústa co
nejblíže k otvoru a hlasitě jsem volal o pomoc všemi
jazyky, jež jsem znal. Pak jsem uvázal kapesník na hůl,
kterou jsem obyčejně nosil, a vystrčiv ji otvorem,
zamával jsem jí několikrát ve vzduchu. Myslil jsem, že
kdyby byl nablízku nějaký člun nebo loď, námořníci by z
toho usoudili, že je v této bedně uzavřen nějaký
nešťastný smrtelník. Nepozoroval jsem však žádného
výsledku, jen jsem zřetelně cítil, že se má skřínka
pohybuje kupředu. A asi za hodinu, nebo o něco více, ta
stěna schránky, kde byly skoby a jež neměla oken,
narazila na něco tvrdého. Obával jsem se, že je to

122

skalisko, a také to mnou zmítalo víc než kdy předtím. Na
střeše pokoje jsem jasně rozeznával zvuky jako od lana,
jež skřípe procházejíc kruhem. Pak jsem shledal, že jsem
zvolna zvedán, aspoň o tři stopy výš, než jsem byl
předtím. Vystrčil jsem tedy opět hůl s kapesníkem a volal
o pomoc, až jsem skoro ochraptěl. V odpověď jsem
uslyšel hlasitý pokřik třikrát opakovaný, jenž mi způsobil
takovou bezmeznou radost, jakou si dovede představit
jen ten, kdo ji sám pocítil. Pak jsem uslyšel nad hlavou
dupot a někdo hlasitě volal do otvoru, je-li někdo dole,
aby se ozval. Odpověděl jsem, že jsem se zlým osudem
octl v největšhn neštěstí, jaké kdy lidského tvora potkalo,
a prosil jsem ho, aby mne vysvobodili z tohoto vězení.
Hlas odpověděl, že jsem v bezpečí, neboť má bedna je
přivázána k jejich lodi, a že co nevidět přijde tesař a
vyřízne ve stropě díru, aby mne mohli vytáhnout.
Odpověděl jsem, že je to zbytečné a že to zabere mnoho
času; že stačí, když někdo z mužstva prostrčí prst kruhem
a vyzvedne skřínku z moře na loď a donese ji do
kapitánovy kabiny. Když slyšeli, jak nepříčetně mluvím,
myslili někteří, že jsem šílený; jiní se smáli. Věru mne
ani ve snu nenapadlo, že jsem se dostal mezi lidi stejné
postavy a síly jako já.
Tesař přišel a za několik minut vyřízl průchod asi čtyři
čtverečné stopy veliký. Pak tudy spustil malý žebřík, po
němž jsem vyšplhal nahoru a odtud mne dopravili na loď
ve stavu velmi zesláblém.
Námořníci byli celí užaslí a dávali mi tisíce otázek, na
něž se mi ani nechtělo odpovídati. Byl jsem také zmaten,
když jsem viděl tolik pidimužíků, za něž jsem je
pokládal, poněvadž mé oči byly již dlouho zvyklé na
ohromné předměty. Ale kapitán, pan Tomáš Wilkoks,

123

čestný a vážený muž, zpozoroval, že nemám daleko do
omdlení. Zavedl mne tedy do své kabiny, dal mi napít
pro posílení a přinutil mne, abych si ulehl do jeho
postele. Radil mi, abych si trochu odpočinul, čehož jsem
velice potřeboval. Než jsem usnul, řekl jsem mu, že mám
ve skřínce cenný nábytek, jehož by bylo škoda: krásnou
visutou síť, hezké polní lůžko, dvě židle, stůl a skříň. Že
má komnata je na všech stěnách ověšena či lépe řečeno
vyčalouněna hedvábím a bavlnou. A dovolí-li, aby někdo
z posádky přinesl mou skřínku sem do kabiny, že mu ji
otevru a ukáži svůj majetek. Když mne kapitán slyšel
říkat tyto nesmysly, usoudil, že třeštím. Nicméně slíbil
(asi aby mne ukonejšil), že nařídí, co si přeji. Pak odešel
na palubu a poslal několik mužů dolů do mé komnaty.
Jak jsem později shledal, vynesli odtud všechen můj
majetek a otrhali ěalouny. Židle, skříň a postel, jež byly k
podlaze přišroubovány, byly nemálo poškozeny
nevědomostí námořníků, kteří je odtrhali násilím. Pak
vytrhali některá prkna, jež by se jim mohla na lodi hoditi,
a když si vzali vše, oč měli zájem, pustili trup na moře.
Poněvadž mu nadělali mnoho trhlin ve dnu i ve stěnách,
potopil se velmi rychle. A byl jsem věru rád, že jsem
nebyl svědkem spousty, kterou natropili, neboť jsem
přesvědčen, že by se mne to bylo hluboce dotklo, kdyby
mi to bylo připomenulo události, jež bylo lépe
zapomenouti.
Spal jsem několik hodin, ale byl jsem stále rušen sny o
místu, jež jsem opustil, a o nebezpečích, jimž jsem právě
unikl. Ale když jsem se vzbudil, cítil jsem se velmi
osvěžen. Bylo asi osm hodin večer a kapitán nařídil, aby
byla ihned přinesena večeře. Soudil, že jsem se již postil
dosti dlouho. Byl ke mně velmi laskavý, neboť si všiml,

124

že již nevypadám tak pomateně a že nemluvím
nesouvisle. A když jsme zůstali sami, žádal mne, abych
mu podal zprávu o svých cestách a jak se to stalo, že
jsem byl unášen po moři v oné ohromné dřevěné bedně.
Pravil, že ji kolem poledne v dálce zpozoroval
dalekohledem a myslil, že je to plachetnice. Chtěl si za ní
dojeti - nebyla to velká odbočka od směru - doufaje, že
od ní dostane koupit suchary, jež prý mu začínají
docházeti. Když prý připlul blíže a poznal svůj omyl,
poslal hlavní člun, aby zjistil, co to je. Muži prý se vrátili
celí zděšení a zaklínali se, že viděli plovoucí dům.
Vysmál prý se jejich bláznovství a vstoupil sám do člunu
a nařídil námořníkům, aby vzali s sebou silné lano. Moře
bylo klidné, takže mne několikrát obepluli, zpozorovali
okna a drátěné mřížoví, jež je chránilo. Na jedné straně,
jež prý byla celá z prken bez jediného otvoru pro světlo,
zpozoroval kapitán dvě skoby. Nařídil mužům, aby k té
stěně přirazili, připevnili lano k jedné skobě, a pak jim
nakázal, aby mou bednu (tak tomu totiž říkali) vlekli k
lodi. Když ji přivlekli, rozkázal, aby připevnili jiné lano
ke kruhu na střeše a vyzvedli mou bednu na kladkách.
Podařilo se to námořníkům jen do výše dvou až tří stop.
Uviděl prý, jak byla z otvoru vystrčena hůl s kapesníkem
a usoudil, že je asi uvnitř uzavřen nějaký nešťastník.
Ptal jsem se, zda on nebo posádka neviděli ve vzduchu
nějaké ohromné ptáky v době, kdy mne objevili.
Odpověděl, že když o té věci hovořil s námořníky pokud
jsem spal, jeden z nich prý říkal, že zpozoroval tři orly
letící k severu, ale že neuváděl, že by snad byli větší než
obvykle. Soudím, že je to třeba přičísti nesmírné výšce, v
níž letěli. Kapitán však stejně netušil, proč se ptám.

125

Pak jsem se otázal kapitána, jak daleko asi jsme od
pevniny. Udal, že podle nejpřesnějšího propočtu jsme od
ní aspoň sto mil. Tvrdil jsem, že se jistě mýlí aspoň o
polovinu, neboť jsem opustil zemi, z níž přicházím,
nejvýš dvě hodiny předtím, než jsem spadl do moře. Tu
si zaěal opět mysliti, že nemám rozum v pořádku.
Naznačil mi to a radil mi, abych si šel lehnout do kajuty,
kterou mi dal připraviti. Ujistil jsem ho, že jsem se pěkně
osvěžil dobrým pohoštěním a jeho společností a že jsem
stejně dobře při smyslech, jako kdykoliv v životě. Tu
kapitán zvážněl a přímo se mne otázal, zda jsem se
nepomátl z toho, že snad mám na svědomí nějaký hrozný
zločin, za nějž jsem byl panovníkem potrestán tím, že
jsem byl vydán moři na pospas v této bedně. Velcí
zločinci jsou prý totiž v některých zemích trestáni tím, že
jsou puštěni na moře v děravém člunu a bez potravin. Ze
by ho sice mrzelo, že vzal na svou loď člověka tak
špatného, ale že mi dává slovo, že mne vysadí bezpečně
na pobřeží v prvním přístave, kde přistaneme. Dodal, že
se jeho podezření značně zvýšilo nesmyslnými řečmi, jež
jsem vedl nejprve s námořníky a pak i s ním o mém
pokojíku čili bedně, a také mým divným vzhledem a
chováním u večeře.
Prosil jsem ho, aby byl trpěliv a vyslechl moje
příběhy, jež jsem mu věrně vypravoval od okamžiku, kdy
jsem opustil svou vlast, až do chvíle, kdy mne kapitán
objevil. A poněvadž si pravda vždycky vynutí přístup k
rozumné mysli, tak i tento čestný a vážný muž, jenž měl
jistou dávku učenosti a zdravý rozum, byl ihned
přesvědčen o mé nevině a pravdomluvnosti.
Abych však ještě dotvrdil pravdivost toho, co jsem
řekl, žádal jsem ho, aby dal přinésti mou skříň, od níž

126

jsem měl klíč v kapse; řekl mi již totiž, jak námořníci s
mou komnatou naložili. Otevřel jsem ji v jeho
přítomnosti a ukázal mu malou sbírku zvláštností, kterou
jsem si pořídil v zemi, z níž jsem byl tak podivuhodně
vysvobozen. Byl tam hřeben, který jsem si zhotovil z
králových oholených vousů, a ještě jeden z téhož
materiálu, ale zasazený do odřezku z nehtu palce Jejího
Veličenstva, jenž tvořil hřbet. Dále tam byla sbírka jehel
a špendlíků, dlouhých jednu stopu až půl lokte; čtyři vosí
žahadla, dlouhá jako stolařské hřebíky; několik výčesků
královniných vlasů. Dále zlatý prsten, který mi jednou
velmi milostivě darovala. Sňala jej totiž s malíku a hodila
mi jej přes hlavu jako obojek. Prosil jsem kapitána, aby
tento prsten laskavě přijal za své pohostinství, on však
rozhodné odmítl. Ukázal jsem mu kuří oko, jež jsem
vlastnoručně vyřízl z prstu na noze jedné dvorní dámy.
Bylo veliké asi jako jablko a tak ztvrdlé, že jsem z něho
po návratu do vlasti dal vyhloubiti pohár a zasaditi do
stříbra. Konečně jsem ho žádal, aby si prohlédl kalhoty,
jež jsem měl právě na sobě a jež byly zhotoveny z kůže
jediné myši.
Nepodařilo se mi vnutiti mu nic jiného než zub
jednoho lokaje. Všiml jsem si, že jej velmi zvědavě
prohlíží a že se mu zamlouvá. Přijal jej s velikými díky,
že za ně taková maličkost ani nestála. Vytáhl jej omylem
nešikovný ranhojič jednomu z Glumdalkličiných sluhů,
kterého bolely zuby. Zub však byl stejně zdravý jako
ostatní v jeho ústech. Vyčistil jsem jej a uschoval ve
skříni. Byl dlouhý asi jednu stopu a v průměru měl čtyři
palce. Kapitán byl s mou prostou zprávou velmi spokojen
a pravil, že se jistě zavděčím celému světu, sepíši-li a
uveřejním-li své zážitky, až se vrátím do vlasti.

127

Odpověděl jsem, že podle mého názoru již máme
přemíru cestopisů a že se teď takřka nic nemůže udát,
aniž se to vydávalo za neobyčejné. A že se domnívám, že
přitom někteří spisovatelé dbají méně o pravdu než o
vlastní ješitnost nebo zájem, nebo dokonce o zábavu
nevzdělaných čtenářů. Ze by moje příběhy mohly
obsahovat většinou jen zprávy o všedních věcech bez
oněch ozdobných popisů zvláštních rostlin, stromů, ptáků
a jiných zvířat nebo o barbarských zvycích a
modloslužbě divokých národů, jimiž oplývají díla většiny
spisovatelů. Poděkoval jsem mu však za jeho dobré
mínění a slíbil, že o té věci budu uvažovat.
Pravil pak, že se velice diví jedné věci, že totiž
mluvím tak hlasitě. A ptal se mne, zda snad král nebo
královna v té zemi byli nedoslýchaví. Řekl jsem mu, že
jsem na to byl již po více než dva roky zvyklý a že jsem
se stejně divil jeho hlasu i hlasu jeho námořníků.
Připadalo mi, jako by jen šeptali, ač jsem je docela dobře
slyšel. Ale když jsem mluvil v té zemi, že to bylo jako by
někdo mluvil na ulici s druhým člověkem, který se dívá
dolů s vrcholku věže, pokud mne ovšem nepostavili na
stůl nebo mne někdo nedržel v ruce. Také jsem mu řekl,
že jsem pozoroval ještě něco jiného: Když jsem se dostal
na loď a námořníci stáli kolem mne, připadalo mi, že jsou
to nejvíce opovrženíhodní tvorečkové, jaké jsem kdy
viděl. Pokud jsem totiž byl v zemi onoho panovníka a
když si mé oči zvykly dívati se na věci tak ohromné,
nemohl jsem také snésti pohled do zrcadla, neboť to
srovnání ve mně vzbuzovalo pohrdání sebou samým.
Kapitán podotkl, že si všiml, když jsme byli u večeře, jak
se na všechno dívám s jistým podivem, a že se mu zdálo,
že jsem se několikrát nemohl ubránit smíchu. Nevěděl

128

však, jak si to má vysvětliti, ale přičítal to nějaké duševní
chorobě. Odpověděl jsem, že tomu bylo opravdu tak, a že
se divím, že jsem se smíchu ubránil, když jsem viděl jeho
mísy velikosti kovové koruny, vepřovou kýtu stačící
sotva na jedno sousto, pohár menší než ořechová
skořápka. A tak jsem dál popisoval jeho ostatní domácí
náčiní a pokrmy. Ačkoliv mi dala královna, když jsem
byl v jejích službách, zhotoviti malou soupravu všech
potřebných věcí, přece byly mé představy úplně ovládány
tím, co jsem viděl na všech stranách kolem sebe, a nad
svou vlastní malostí jsem zavíral oči tak, jak je lidé
zavírají nad svými chybami. Kapitán porozuměl dobře
mému žertíku a odpověděl vesele starým příslovím, že
pochybuje, že bych měl oči větší než žaludek, neboť prý
se u stolu příliš nevyznamenal, ač jsem se postil po celý
den. A dále mne žertem ujišťoval, že by byl rád dal sto
liber, aby viděl mou komnatu v zobáku orla a pak jak
padá s takové výše do moře. Jistě prý by to byla
podívaná, jejíž popis by stál za to, aby byl zachován
příštím věkům.
Kapitán, který byl naposledy v Tonkinu, byl na
zpáteční cestě zahnán na severovýchod na 44° šířky a
143° délky. Když nás však dva dny po mém příchodu na
loď zastihl pasátní vítr, pluli jsme delší dobu na jih,
minuli jsme břehy Nového Holandska a drželi se napřed
směrem západojihozápadním a pak jihojihozápadním, až
jsme obepluli Mys dobré naděje. Naše plavba byla velmi
příznivá, nebudu však čtenáře obtěžovati podrobným
popisem. Kapitán zastavil v jednom či dvou přístavech a
poslal hlavní člun. pro potraviny a čerstvou vodu. Já však
jsem loď neopustil, dokud jsme nepřistáli v Downsu.
Bylo to třetího června 1706, asi devět měsíců po mém

129

úniku. Nabídl jsem kapitánovi, že mu nechám svůj
majeteček jako záruku, že zaplatím za dopravu. Kapitán
však rozhodně prohlásil, že nepřijme ani haléře. Srdečně
jsme se rozloučili a musil mi slíbiti, že mne navštíví u
nás v Redriffu. Za pět šilinků, které jsem si vypůjčil od
kapitána, najal jsem si koně a průvodce. Když jsem
cestou pozoroval, jak malé jsou zde domy, stromy,
dobytek a lidé, připadalo mi, že jsem v Liliputsku. Stále
jsem se obával, že zašlápnu některého chodce, a často
jsem na ně hlasitě volal, aby se mi vyhnuli s cesty, takže
by mi jednou nebo dvakrát byli rozbili hlavu za mou
drzost.
Když jsem přišel k našemu domu - na nějž jsem se
musil doptati - a služebná mi otevřela dveře, sehnul jsem
se, abych jimi prošel (jako husa, když prolézá branku),
obávaje se, abych na ně hlavou nenarazil. Má žena
vyběhla, aby mne políbila, ale já jsem se sehnul až ke
kolenům, domnívaje se, že by mi jinak vůbec nedosáhla
na ústa. Má dcera poklekla, abych jí dal požehnání, ale já
jsem ji uviděl, až když opět vstala, neboť jsem byl tak
dlouho zvyklý státi s hlavou zdviženou a očima
upřenýma do výše šedesáti stop. A pak jsem ji chtěl
pozvednout jednou rukou za pas. Shlížel jsem na
služebnictvo a na jednoho nebo dva přátele, kteří právě
byli u nás, jako by byli trpaslíci a já obr. Říkal jsem ženě,
že příliš šetřila, neboť se mi zdálo, že se jak ona, tak
dcera scvrkly hladem téměř na nic. Zkrátka choval jsem
se tak nepříčetně, že byli všichni stejného názoru jako
kapitán, když mne po prvé spatřil, a usoudili, že jsem se
minul rozumem. Zmiňuji se o tom, abych ukázal, jak
velká je moc zvyku a předsudků.

130

Zakrátko jsem se s rodinou a s přáteli dorozuměl, ale
má žena nechtěla ani slyšet o tom, že bych ještě kdy šel
na moře. Můj zlý osud však tomu chtěl, že mi nedovedla
zabránit, jak ětenář pozná co nevidět. Zde zatím končím
druhou část svých nešťastných cest.

131

Díl třetí

GESTA NA LAPUTU,
DO BALNIBARBI,
LUGGNAGGU,
GLUBBDUBDRIBBU A
DO JAPONSKA

132

I.
Byl jsem doma sotva deset dní, když k nám přišel
kapitán William Robinson, velitel Dobré naděje, pevné
lodi o třech stech tunách. Byl jsem kdysi lékařem na jiné
lodi, na níž on byl velitelem a z jedné čtvrtiny majitelem.
Vykonali jsme na ní plavbu na Blízký Východ. Jednal se
mnou vždy spíš jako s bratrem než s podřízeným. A když
uslyšel o mém příjezdu, přišel mě navštívit z pouhého
přátelství, jak jsem se domníval. Neudálo se totiž nic víc,
než co bývá zvykem po dlouhé nepřítomnosti. Své
návštěvy opakoval velmi ěasto, vyjadřoval svou radost,
že se těším dobrému zdraví, pak se ptal, zda jsem se nyní
již usadil doma navždy a konečně dodal, že hodlá asi za
dva měsíce vyplout do Východní Indie. A posléze mi
přímo nabídl, aě se dosti omlouval, abych přijal místo
lékaře na jeho lodi. Že prý budu mít pod sebou ještě
jednoho lékaře mimo dva pomocníky a plat že bude
dvakrát větší než obvykle. A poněvadž prý ví, že má
znalost námořnictví se při nejmenším vyrovná jeho,
udělá se mnou smlouvu, že se bude řídit mou radou, jako
bych byl spoluvelitelem.
Napovídal mi ještě tolik jiných lichotivých řečí, a jak
jsem ho znal, byl to takový poctivec, že jsem jeho návrh
nemohl odmítnouti. A i žízeň po poznáni světa byla ve
mně přes všechna minulá neštěstí prudší než kdy jindy.
Zbývala jediná nesnáz, totiž přemluviti mou ženu.
Konečně jsem však přece obdržel její souhlas tím, že
jsem jí dokazoval, jaký prospěch z toho získají naše
dítky.

133

Vypluli jsme 5. srpna 1706 a přijeli do Madrasu 11.
dubna 1707. Zdrželi jsme se tam tři týdny, aby se
posádka osvěžila, neboť mnozí z mužstva byli nemocní.
Odtud jsme pluli do Tonkinu, kde se kapitán rozhodl
nějaký čas zůstati, protože zboží, jež zamýšlel koupiti,
ještě nebylo připraveno, a dalo se oěekávati, že je bude
lze naloditi až za několik měsíců. Aby si uhradil část
výloh, jež byly s pobytem spojeny, koupil šalupu, naložil
ji rozmanitým zbožím, s kterým Tonkiňané obyčejně
obchodují po sousedních ostrovech, dal na ni posádku
čtrnácti mužů, z nichž tři byli domorodci, ustanovil mě
velitelem šalupy a dal mi plnou moc pro plavbu a
obchod. On že zatím projedná své věci v Tonkinu.
Pluli jsme sotva tři dny, když vypukla velká bouře.
Byli jsme hnáni po pět dní na severovýchod a potom
přímo k východu. Pak jsme měli krásné počasí, ale stále
ještě dul dosti silný vítr od západu. Desátého dne nás
začly pronásledovat dvě pirátské lodi a brzy nás
dohonily. Moje šalupa byla totiž tak zatížena nákladem,
že jsme pluli velmi pomalu. A také jsme ovšem neměli
možnost brániti se.
Obě pirátské lodi přirazily k naší téměř současně a
jejich velitelé divoce vstoupili na naši šalupu v čele
svého mužstva. Když však viděli, že všichni ležíme tváří
k zemi (tak jsem totiž nařídil), svázali nás silnými
provazy, postavili k nám hlídku a šli prohledat šalupu.
Všiml jsem si, že je mezi nimi jeden Holanďan, jenž
nad nimi má zřejmě jakousi moc, ač nebyl velitelem
žádné z obou lodí. Brebentil s námi svou řečí a zaklínal
se, že nás dá svázat zády k sobě a svrhnout do moře.
Mluvil jsem holandský dosti obstojně. Řekl jsem mu, kdo
jsme, a prosil jsem ho, aby se rozpomněl, že jsme

134

křesťané a občané dvou sousedících a spojeneckých
zemí, a aby tedy pohnul kapitány, aby se nad námi
smilovali. To ho rozlítilo. Opakoval své hrozby a obrátiv
se k svým druhům mluvil velmi vzrušeně, jak se
domnívám japonsky. Často užíval slova Christianos.
Větší z obou pirátských lodí velel japonský kapitán,
jenž mluvil trocha holandský, ale velmi lámaně.
Přistoupil ke mně a po několika otázkách, na než jsem
odpověděl velmi poníženě, prohlásil, že nezemřeme.
Uklonil jsem se kapitánovi velmi hluboce. Pak jsem se
obrátil k Holanďanovi a řekl mu, že mě mrzí, že jsem
našel více milosrdenství u pohana než u spolukřesťana.
Brzy jsem však měl proč těchto pošetilých slov litovati.
Zlomyslný padouch se marně několikrát pokusil
přemluviti oba kapitány, abych byl svržen do moře, oni
však k tomu nechtěli svoliti, když už slíbili, že nezemřu.
Přece však dosáhl toho, že jsem byl odsouzen k trestu,
jenž by se každému člověku zdal horší než smrt sama.
Moje mužstvo bylo rozděleno na dvě skupiny a každá z
nich poslána na jednu pirátskou loď. Do šalupy dali svoje
mužstvo. O mně rozhodli, že mě vysadí na moře v malém
člunu s vesly a plachtou a se zásobami na čtyři dny. V
poslední chvíli je japonský kapitán zdvojnásobil ze svých
vlastních zásob a nikomu nedovolil, aby mě prohledal.
Sestoupil jsem do člunu a Holanďan, jenž stál na palubě,
na mne chrlil všechny kletby a nadávky, jež holandština
zná.
Asi hodinu před tím, než jsme spatřili pirátské lodi,
jsem změřil zeměpisnou polohu a zjistil, že jsme na 46.
stupni severní šířky a na 183. stupni délky. Když jsem
plul jistou dobu, vzdaluje se od pirátů, objevil jsem svým
kapesním dalekohledem několik ostrovů na jihovýchodě.

135

Napjal jsem plachtu - vítr byl totiž příznivý - abych se
dostal na nejbližší z těchto ostrovů. Podařilo se mi to asi
ve třech hodinách. Ostrov byl samá skála, ale přece jsem
našel mnoho ptačích vajec. Rozdělal jsem oheň, naložil
na něj trochu vřesu a suché mořské trávy a usmažil jsem
si vajíčka. Nic jiného jsem nevečeřel, neboť jsem se
rozhodl, že budu svými zásobami co nejvíce šetřiti. Noc
jsem strávil pod ochranou skály, kde jsem si nastlal
trochu vřesu. Spal jsem celkem dobře.
Druhého dne jsem plul k dalšímu ostrovu a odtud ke
třetímu a čtvrtému, při čemž jsem někdy užíval plachty a
jindy vesel. Abych však neobtěžoval čtenáře příliš
zevrubným popisem svých trampot, stačí, řeknu-li, že
jsem pátého dne připlul na poslední ostrov v dohledu.
Ležel od předešlých na jihovýchod.
Tento ostrov byl vzdálenější, než jsem očekával, a
dospěl jsem k němu až za pět hodin. Obeplul jsem jej
téměř celý, než jsem našel vhodné místo pro přistání. Byl
to malý potůček, asi třikrát tak široký jako můj člun.
Shledal jsem, že ostrov je samá skála a jen tu a tam jsou
travnaté porosty s vonnými bylinami. Vyložil jsem své
malé zásoby, a když jsem se posilnil, uschoval jsem
zbytek do jakési jeskyně. Jeskyň tu bylo velké množství.
Na skalách jsem nasbíral množství vajec a nashromáždil
jsem si hromadu chaluh a suché trávy. Chtěl jsem ji
nazítří podpáliti a usmažiti si vajíčka, pokud to půjde
(měl jsem totiž křesací kámen, ocílku, doutnák a
zvětšovací sklo).
Ležel jsem celou noc v jeskyni, kde jsem si uskladnil
své zásoby. Lůžkem byla mi též suchá tráva a chaluha, jíž
jsem chtěl používat jako paliva. Spal jsem velmi málo,
neboť mé duševní napětí bylo mocnější než únava a

136

nedalo mi spát. Uvažoval jsem, jak je to nemožné udržeti
se na živu na místě tak pustém a jak bídný bude můj
konec. Cítil jsem takovou tupost a skleslost, že jsem
neměl ani odvahu vstáti; a než jsem se vzpamatoval
aspoň natolik, abych vylezl z jeskyně, byl již pokročilý
den. Chodil jsem chvíli mezi skalami. Nebe bylo úplně
jasné a slunce pražilo tak prudce, že jsem musil odvrátiti
obličej. Znenadání se však zatmělo, ale jak se mi zdálo,
způsobem docela jiným, než když slunce zakryje mrak.
Otočil jsem se a spatřil mezi sebou a sluncem obrovské
neprůsvitné těleso, jež se pohybovalo směrem k ostrovu.
Zdálo se, že je ve výši asi dvou mil a zakrylo slunce po
dobu šesti až sedmi minut. Nezpozoroval jsem však, že
by se vzduch více ochladil nebo obloha více zatemnila,
než kdybych stál ve stínu hory.
Když se ono těleso přiblížilo ještě více nad místo, kde
jsem byl, vypadalo to jako pevná hmota s plochým
hladkým dnem, jasně se lesknoucím od světla
odráženého zdola mořem. Stál jsem na pahorku asi dvě
stě loktů od břehu a viděl, že toto ohromné těleso klesá
až skoro do téže výše, v které jsem byl já, a to ve
vzdálenosti sotva jedné míle. Vytáhl jsem svůj kapesní
dalekohled a jasně jsem rozpoznával, jak se množství lidí
pohybuje nahoru a dolů po jeho stranách, jež se zřejmě
svažovaly. Nemohl jsem však rozeznati, co ti lidé dělají.
Přirozená láska k životu vzbudila v mém nitru
radostné rozechvění a hned jsem zaěal doufati, že mi
snad toto dobrodružství tak či onak pomůže z
neutěšeného místa a postavení, v němž jsem byl.
Nicméně dovede si čtenář stěží představit můj úžas, když
jsem viděl ve vzduchu ostrov, obydlený lidmi, kteří (jak
se zdálo) s ním dovedli stoupati nebo klesati nebo s ním

137

jeti kupředu, jak se jim zachtělo. Poněvadž jsem však
právě neměl náladu o tomto zjevu fdosofovati, raději
jsem pozoroval, jakým směrem se ostrov dá, neboť se
zdálo, že se zastavil. Za chvíli se však přiblížil ještě víc,
takže jsem viděl, že po jeho úbočí jsou v několika řadách
galerie, spojené v jistých vzdálenostech schodišti. Na
nejnižší galerii jsem spatřil, jak několik lidí chytá ryby na
dlouhé pruty a jiní jim přihlížejí. Zamával jsem na ně
čepicí (můj klobouk už byl dávno roztrhán) a
kapesníkem. A když se ostrov přiblížil ještě víc, volal
jsem a křičel ze všech sil. Když jsem pak pohlédl
bedlivěji, zpozoroval jsem, že se na nejbližším místě
shromáždil hlouček lidí. Podle toho, že ukazovali na mne
a vzájemně se na mne upozorňovali, jsem poznal, že mě
dobře viděli, ač na mé volání neodpovídali. Viděl jsem
však, jak čtyři nebo pět mužů běží chvatně po schodech
nahoru. Tam pak zmizeli. Náhodou jsem správně uhodl,
že byli posláni pro rozkazy k nějaké vysoce postavené
osobnosti.
Počet shromážděných lidí vzrůstal a necelou hodinu se
ostrov pohyboval a vznášel tak, že nejnižší galerie byla
na rovině se mnou sotva sto loktů od pahorku, kde jsem
stál. Zaujímal jsem co nejprosebnější postoje a mluvil co
nejponíženějším tónem, ale nedostával jsem odpovědi.
Osoby, jež stály nejblíže, byly zřejmě nějací hodnostáři,
jak jsem usoudil podle jejich oděvu. Vážně se spolu radili
a často při tom pohlíželi na mne. Posléze jeden z nich na
mne zavolal jasným, zdvořilým a zvučným hlasem. Řeč
zněla dosti podobně jako italština. Odpověděl jsem proto
právě tímto jazykem, doufaje, že aspoň spád řeči bude
jejich sluchu příjemný. Ač jsme si navzájem nerozuměli,
bylo snadno poznat, co si přeji, neboť viděli, v jakých

138

jsem nesnázích. Naznačili mi posunky, abych sestoupil se
skaliska a šel na břeh; to jsem také učinil. A když s
létajícím ostrovem připluli tak, že okraj byl přímo nade
mnou, spustili mi z nejnižší galerie řetěz, na jehož dolním
konci bylo připevněno sedátko. Na toto sedátko jsem si
sedl a oni mě po kladkách vytáhli nahoru.

139

II.
Když jsem tam byl vyzdvižen, obklopil mě dav lidu;
ti, kteří stáli nejblíže, byli zřejmě urozenějšího stavu.
Hleděli na mne a jevili všechny známky údivu. Ani já
jsem nezůstal v údivu pozadu, neboť jsem dosud nikdy
nespatřil národ smrtelníků tak zvláštních jak stavbou těla,
tak oděvem a vzhledem. Hlavu měli všichni nakloněnou
na pravou nebo na levou stranu. Jedno oko měli obrácené
dovnitř a druhé přímo vzhůru. Šaty měli zevně ozdobeny
obrazy sluncí, měsíců a hvězd, a mezi nimi zase obrazy
houslí, flét, harf, trubek, kytar, klavírů a mnohých jiných
hudebních nástrojů nám Evropanům neznámých.
Tu a tam jsem spatřil k svému velkému údivu lidi v
oděvu služebníků, kteří měli v ruce nafouklý měchýř,
připevněný jako cep na konci krátké hole. V každém
měchýři byla hrstka suchého hrachu nebo malých
oblásků (jak jsem se dověděl později). Těmito měchýřky
co chvíli pleskali přes ústa a uši ty, kteří stáli vedle nich.
Tehdy jsem ovšem nechápal, jaký toto počínání má
smysl. Zdá se, že mysl těchto lidí je tak pohroužena do
úsilného přemýšlení, že nemohou ani mluvit, ani vnímat
řeč druhých, nejsou-li vyburcováni ze svého soustředění
nějakým vnějším dotykem na mluvidla nebo ústroje
sluchové.
Proto ti, kteří si to mohou dovolit, vydržují si pleskače
(v jejich řeči klimenolé), bez něhož nevycházejí na ulici,
ani na návštěvy. A úkolem tohoto sluhy jest, když jsou
dvě nebo tři osoby pohromadě, zlehka pleskatí
měchuřinkou přes ústa toho, kdo má mluvit, a pravé ucho
toho nebo těch, k nimž mluvící se obrací. Tento pleskač

140

má svého pána pilně doprovázet také na procházkách a v
případě potřeby ho lehounce plesknouti přes oěi. Pán je
totiž stále tak ponořen do úvah, že mu hrozí zjevné
nebezpečí, že spadne do každé propasti a narazí hlavou
do kdejakého sloupu. A na ulicích že bude shazovati
druhé nebo bude sám shozen do příkopu.
Musil jsem čtenáři podati toto vysvětlení, neboť bez
něho by stejně jako já nechápal počínání těchto lidí, když
mě vedli po schodišti na vrchol ostrova a pak do
královského paláce. Cestou nahoru několikrát zapomněli,
co vlastně dělají, a nechali mě stát, až jim jejich pleskači
svými měchýři zase osvěžili paměť.
Jak se zdálo, celkem jimi ani nepohnul pohled na můj
cizokrajný oděv a vzhled, ani pokřik prostého lidu, který
v myšlenkách nebyl tak zaujat sám sebou.
Nakonec jsme vstoupili do paláce a odebrali se do
přijímací síně. Tam seděl na trůně král a po obou
stranách stáli urození velmožové. Před trůnem stál velký
stůl plný globů, zeměkoulí a poětářských přístrojů všeho
druhu. Jeho Veličenstvo si nás ani trochu nepovšimlo, ač
náš příchod byl provázen nemalým hlukem, neboť se
sběhli všichni lidé od dvora. On však byl právě hluboce
zabrán do nějakého problému a čekali jsme aspoň
hodinu, než jej vyřešil.
S obou stran trůnu stála mladá pážata s pleskačkami v
ruce. Jakmile viděli, že je hotov, jeden z nich ho udeřil na
ústa a druhý na pravé ucho. Král sebou trhl, jako když se
někdo náhle probudí, a pohlédnuv na mne a na mé
průvodce, vzpomněl si, proč přicházíme; byl o tom totiž
zpraven již předtím. Promluvil několik slov a ihned ke
mně přistoupil mladík s pleskačkou a udeřil mě zlehka na
pravé ucho. Naznačil jsem mu, pokud jsem dovedl, že

141

takového přístroje nepotřebuji. Jak jsem se však dověděl
později, vzbudilo to u Jeho Veličenstva a u celého dvora
velmi špatné mínění o mém rozumu.
Pokud jsem dovedl posouditi, dával mi král různé
otázky a já jsem jej zase oslovoval všemi jazyky, jež
jsem znal. Když se ukázalo, že nerozumím ani já jim, ani
oni mně, zavedli mě na králův rozkaz do jedné komnaty
v paláci (tento panovník totiž vynikal pohostinstvím nad
všechny své předchůdce), kde mi byli dáni k obsluze dva
sluhové. Přinesli mi oběd, a čtyři šlechtici, jež jsem
předtím viděl v těsné blízkosti krále, mi prokázali tu čest,
že obědvali se mnou. Měli jsme dva chody, každý o třech
jídlech. První chod záležel ve skopovém ramínku
vykrojeném do rovnoramenného trojúhelníku, z kusu
hovězího, připraveného v podobě kosodélníku, a z
puddingu v podobě cykloidy.
Druhý chod byly kachny upravené do tvaru houslí,
jitrnice a puddingy v podobě flétny a hoboje, a telecí
hrudí tvaru harfy. Sluhové nám krájeli chléb do kuželů,
válců, rovnoběžníků a několika jiných geometrických
tvarů.
Při obědě jsem si dovolil ptáti se na jména různých
věci v jejich jazyku a urození páni za pomoci svých
pleskačů ochotně odpovídali. Doufali, že ve mně vzbudí
obdiv pro své znamenité schopnosti, podaří-li se jim se
mnou se dorozuměti. Zanedlouho jsem byl s to říci si o
chléb a nápoje a o vše ostatní, co jsem potřeboval.
Po obědě moji společníci odešli a na králův rozkaz mi
byl poslán jakýsi člověk v doprovodu pleskaěe. Nesl si
pero, inkoust, papír a tři nebo čtyři knihy a dal mi
posunky na srozuměnou, že byl poslán, aby mne naučil
jejich jazyku. Seděli jsme spolu čtyři hodiny. Za tu dobu

142

jsem si napsal do sloupce pod sebe veliký počet slov
zároveň s překladem. Rovněž se mi podařilo nauěiti se
několika krátkým větám. Můj učitel totiž vždy rozkázal
některému ze sluhů, aby něco přinesl nebo aby se otočil,
aby se uklonil, aby si sedl, povstal anebo chodil a
podobně. A já jsem si tu větu vždy napsal.
Posléze mi v jedné své knize ukazoval obrázky slunce,
měsíce a hvězd, zvířetníku, obratníků a polárních kruhů a
zároveň mi říkal jména různých nakreslených obrazců a
těles. Udal mi názvy a popis všech hudebních nástrojů a
obecné umělecké výrazy, jichž se užívá o hře na tyto
nástroje. Když odešel, seřadil jsem si všechna slova i s
významy podle abecedy. A tak jsem s pomocí své věrné
paměti v několika málo dnech vnikl dosti hluboko do
jejich jazyka.
Slovo, jež překládám létající nebo vznášející se ostrov,
zní v jejich jazyce Laputa. Jeho správný výklad se mi
nikdy nepodařilo zjistiti. Lap znamená v zastaralé,
neužívané řeči vysoký a untuh znamená vládce. Z toho
prý zkomolením vzniklo Laputa místo Lapuntuh. Já však
s tímto výkladem nesouhlasím, neboť se mi zdá trochu
přitažený za vlasy. Osmělil jsem se nabídnouti jejich
učencům vlastní dohad, že totiž Laputa je asi tolik jako
lap outed. Lap že vlastně znamená hru slunečních
paprsků v moři, a outed peruť. Nechci však tento svůj
výklad nikomu vnucovati a pouze jej předkládám
soudnému čtenáři.
Dvořané, jimž mne král svěřil, zpozorovali, jaké mám
špatné šaty a objednali proto krejčovského mistra, aby mi
hned ráno přišel vzít míru na nový oblek.
Tento řemeslník postupoval při práci zcela jinak než
jeho kolegové v Evropě. Nejdříve změřil kvadrantem

143

mou výšku a pak si podle pravítka a kompasu zakreslil
rozměry a obrysy celého těla. Vše si zapsal na papír a za
šest dní mi přinesl oblek velmi špatně ušitý a úplně
beztvárný, poněvadž prý se při výpočtu zmýlil v jedné
číslici. Bylo mi však útěchou, že se takové nehody
přiházely hojně, jak jsem pozoroval, a že si je nikdo
nebral tuze k srdci.
Za tu dobu, co jsem se musil zdržovati doma, nemaje
šatů, a pak ještě jistou dobu pro nemoc, značně jsem
rozšířil svůj slovník. A když jsem pak přišel ke dvoru,
rozuměl jsem již mnohému, co král říkal, a dovedl jsem
mu dáti jakés takés odpovědi. Jeho Veličenstvo nařídilo,
aby se ostrov dal k severovýchodu a pak k východu, a
aby se pak zastavil přímo nad Lagadem, hlavním městem
celého království dole na pevné zemi. Bylo vzdáleno asi
devadesát mil a cesta nám tam trvala čtyři a půl dne. Ani
trochu jsem necítil, že se ostrov ve vzduchu pohybuje.
Druhého dne dopoledne asi kolem jedenácté připravil
si král a s ním jeho velmoži, dvořané a hodnostáři
hudební nástroje a hráli na ně celé tři hodiny bez
přestávky, takže jsem byl hlukem úplně ohlušen. Marně
jsem také hádal, co to znamená, až mi to můj učitel
vyložil. Pravil, že sluch obyvatelů tohoto ostrova je tak
uzpůsoben, že slyší hudbu vesmíru, která prý hraje vždy
v určitých dobách. Dvůr prý při ní spoluúčinkuje, každý
na ten nástroj, na němž nejvíc vyniká.
Cestou k hlavnímu městu Lagadu Jeho Veličenstvo
rozkázalo, aby se ostrov zastavil nad jistými městy a
vesnicemi, z nichž chtěl přijmouti žádosti a prosby svých
poddaných. Za tím účelem spustili několik provazů,
zatížených dole malými závažími. Na tyto motouzy lidé
navlékali své žádosti, a ty pak stoupaly přímo nahoru

144

jako útržky papíru, které školáci navlékají na konec
motouzu, na němž drží draka. Někdy jsme zespodu
dostávali potraviny a víno, a to se vytahovalo po
kladkách.
Moje znalost poětářství mi velice napomáhala, když
jsem se učil jejich větosloví, neboť to je z velké části
závislé na počtech a na hudbě, v níž jsem se také dosti
vyznal. Jejich představy se neustále pohybují v říši čar a
obrazů. Chtějí-li na příklad chváliti krásu ženy nebo
nějakého jiného živočicha, líčí ji pomocí kosodélníků,
kruhů, rovnoběžníků, elips a jiných měřických výrazů
nebo odbornými slovy z hudby, jež by zde bylo zbytečné
opakovati. V královské kuchyni jsem zpozoroval
všemožné počtářské a hudební nástroje, podle nichž se
krájela masa, která byla podávána na tabuli Jeho
Veličenstva.
Jejich domy jsou velmi špatně stavěny, zdi šikmé, a v
žádném pokoji není jediného pravého úhlu. Tento
nedostatek vyplývá z toho, že pohrdají praktickým
použitím měřictví jako něčím sprostým a mechanickým.
Pokyny, které dávají řemeslníkům, jsou zase tak spletité,
že to přesahuje jejich rozum a že to vede k věčným
chybám. A ačkoliv dovedou zručně zacházet s papírem,
pravítkem, tužkou a kružítkem, přece jsem neviděl lidí
neohrabanějších, nemotornějších a neobratnějších, ani tak
nechápavých a bezradných ve věcech běžného života a
vůbec ve všem, co se netýká počtů a hudby.
Tito lidé žijí v neustálém nepokoji a nikdy si nedopřejí
poklidné chvilky. Jejich starosti pocházejí z příčin, které
pramálo ruší klid ostatních smrtelníků. Obávají se nejvíce
toho, že u nebeských těles nastanou všemožné změny. Na
příklad mají strach, že země, jež se neustále blíží k

145

slunci, jím bude pohlcena. Že se na povrchu slunce
postupně utvoří kůra z vlastních vyvřelin a že přestane
dávati zemi světlo. Že se země jen těsně vyhnula srážce s
ohonem poslední komety, což by ji bylo nepochybně
obrátilo v popel. A že příští kometa, která se má podle
jejich výpočtů objevit za jedenatřicet let od oné doby, nás
pravděpodobně zničí. Kdyby se totiž v přísluní přiblížila
na jistou vzdálenost k slunci (jak prý se právem podle
svých výpočtů obávají), stoupla by její teplota na stupeň
desettisíckrát vyšší, než je teplota do červena
rozžhaveného železa. Až by se pak od slunce vzdalovala,
vlekla by za sebou ohon plamenů, dlouhý jeden milion a
čtrnáct mil. A kdyby se stalo, že by země tímto ohonem
komety prošla ve vzdálenosti sto tisíc mil od jádra neboli
hlavy vlasatice, musila by se při průchodu vznítit a
obrátiti se v popel. Že slunce, jež den co den vysílá
paprsky a nemá, čím by je obnovovalo, nakonec se úplně
stráví a zamkne. A to prý bude nutně provázeno zničením
této země a všech oběžnic, jež své světlo dostávají od
slunce.
Strach z takových a podobných nebezpečí, jež prý
nám hrozí, je neustále tak děsí, že nemohou ani klidně
spát na loži a nic je netěší obyčejné radosti a zábavy, jež
život dává. Když ráno potkají známého, první otázka je,
jak to vypadá se sluncem, jaký dojem budilo při západu a
při východu a jaká je naděje, že se vyhnou srážce s blížící
se kometou. A do takových rozhovorů se dávají se
stejným zápalem, s jakým děti naslouchají strašidelným
příběhům o duchách, jež poslouchávají tak hltavě, že se
pak bojí jít spát.
Asi za měsíc jsem již vykazoval takové pokroky v
jejich řeči, že jsem dovedl odpovídati na většinu

146

králových otázek, když jsem měl čest býti v jeho
společnosti. Jeho Veličenstvo nejevilo ani špetku
zvědavosti, když jsem vykládal o zákonech, vládě,
dějinách a náboženství nebo mravnosti zemí, v nichž
jsem byl. Jeho otázky se omezovaly na stav počtářství.
Zprávu, kterou jsem mu podal, vyslechl s velkým
opovržením a nezájmem, ač ho jeho pleskači na obou
stranách ěasto burcovali.

147

III.
Požádal jsem panovníka, abych si směl prohlédnouti
pozoruhodnosti ostrova. Milostivě mi vyhověl a nařídil
mému učiteli, aby mne provázel. Chtěl jsem především
zjistiti, jakým způsobem, umělým či přirozeným, se
ostrov pohybuje různými směry. A o tom také podám
čtenáři odborný výklad.
Létající ostrov je tvaru přesně kruhového. Jeho průměr
měří 7837 loktů, což je asi čtyři a půl míle. Má tedy
plochu deseti tisíc akrů. Jeho tloušťka je tři sta loktů.
Dno, spodní část povrchu, která je obrácena k těm, kdo se
dívají zdola, je hladká diamantová deska, vysoká asi dvě
stě loktů. Nad ní leží v obvyklém pořadí jednotlivé
nerosty, a přes všechno je navršena vrstva žírné prsti,
hluboká deset až dvanáct stop. Sklon horního povrchu od
obvodu ke středu způsobuje, že rosa a deště, jež na ostrov
spadnou, stékají v malých potůčcích do středu, kde
vtékají do čtyř velkých nádrží. Každá z nich má v obvodu
asi půl míle a od středu jsou vzdáleny dvě stě loktů. Za
dne se z těchto nádrží voda sluncem vypařuje, takže
nikdy nepřetekou. Mimo to je v moci panovníka
vystoupiti s ostrovem nad oblast mraků a par, a tak se
vyhnouti dešťům a rosám kdykoliv se mu zlíbí.
Uprostřed ostrova je propast, jež má v průměru asi
padesát loktů. Tudy hvězdáři sestupují do velkého
sklepení, jež se proto nazývá Flandona Gagnole čili
Hvězdářská jeskyně. Leží v hloubce jednoho sta loktů
pod horní stranou diamantové vrstvy. V tomto sklepem
hoří ustavičně dvacet lamp, jejichž světlo se odráží od
diamantových stěn a vrhá silnou zář na všechny strany.

148

Celý prostor je naplněn rozmanitými dalekohledy,
sextanty, kvadranty, astrolaby a jinými hvězdářskými
přistrojí. Avšak nej větší podivuhodností, na níž závisí
osud celého ostrova, je magnetovec ohromné velikosti,
tvarem podobný tkalcovskému člunku. Dlouhý je šest
loktů a na nejtlustším místě aspoň tři lokty, spíš více.
Tento magnet spočívá na velmi silné diamantové ose, jež
prochází jeho středem. Na ní se otáčí a je v tak citlivé
rovnováze, že jím může pohnouti i nejslabší ruka. Kolem
dokola je obepjat dutým diamantovým vakem, čtyři stopy
vysokým a stejně tlustým. V průměru měří dvanáct loktů
a leží vodorovně na osmi diamantových nohách, šest stop
vysokých. Uprostřed vyhloubené strany je dvanáct stop
hluboký žlábek a do něho jsou zasazeny konce osy, aby
se mohly podle potřeby otáčeti.
Tímto kamenem nelze žádnou silou hnouti s místa,
poněvadž obruč a její podstavce tvoří jeden celek s
diamantovou vrstvou, z níž se skládá spodek ostrova.
Pomocí tohoto magnetovce lze s ostrovem stoupati a
klesati a pohybovati se s místa na místo. Kámen totiž jeví
vůči té části země, nad níž tento panovník vládne, na
jedné straně přitažlivou sílu a na drahé straně sílu
odpudivou.
Postaví-li se magnet přitažlivým koncem kolmo k
zemi, ostrov klesá; ukazuje-li naopak jeho odpudivý
konec dolů, ostrov stoupá přímo vzhůru. Je-li poloha
kamene šikmá, je šikmý i pohyb ostrova. Síly tohoto
magnetu působí totiž vždy rovnoběžně s jeho polohou.
Musím však podotknouti, že se tento ostrov nemůže
pohybovati mimo obvod dolejších panství a že nemůže
vystoupiti výše než čtyři míle. Hvězdáři (kteří o magnetu
již napsali mnoho vědeckých knih) vysvětlují to takto:

149

magnetická síla působí nejvýše na vzdálenost čtyř mil, a
nerost, jenž v útrobách země a v moři až do šesti mil od
pobřeží na magnet účinkuje, nenalézá se v celé
zeměkouli, nýbrž jen v hranicích královy říše. A tak mohl
panovník se své výhodné vyšší polohy snadno uvésti v
poddanství všechny země, které ležely v dosahu
přitažlivé síly tohoto magnetu.
Když se uvedený magnet nařídí do vodorovné polohy,
ostrov se zastaví. Oba jeho konce jsou tu totiž od země
stejně vzdáleny a působí tedy stejnou silou. Jeden konec
jej táhne dolů, druhý odpuzuje nahoru, takže nemůže
vzniknout vůbec žádný pohyb.
O tento magnet pečuje několik hvězdářů, kteří jej
uvádějí do takové polohy, jakou král nařídí. Většinu
svého života tráví pozorováním nebeských těles.
Používají při tom dalekohledů, které jsou mnohem
dokonalejší než naše. Ač jejich největší dalekohledy
nejsou delší než tři stopy, zvětšují mnohem víc než u nás
třicetimetrové a také ukazují hvězdy mnohem jasněji.
Tato výhoda jim umožnila, že provedli mnohem více
objevů než hvězdáři evropští. Sestavili na příklad seznam
deseti tisíc stálic, kdežto v našem největším seznamu
není víc než třetina tohoto poětu. Objevili také dvě menší
hvězdy čili satelity, jež obíhají kolem Marsu. Vnitřní je
vzdálen od středu hlavní oběžnice přesně tři průměry a
vnější pět. První oběhne svou dráhu za deset a druhý za
jedenadvacet a půl hodiny a jsou podrobeny témuž
zákonu přitažlivosti, který ovládá ostatní nebeská tělesa.
Objevili třiadevadesát různých komet a stanovili velmi
přesně dobu jejich oběhu. Jestliže je to vše pravda (a oni
to tvrdí s velkou jistotou), pak je velmi záhodno, aby
jejich pozorování byla uveřejněna. Nauka o kometách,

150

jež dosud velmi pokulhává a je neúplná, dosáhla by pak
téže dokonalosti, jako ostatní hvězdářské obory.
Jejich král byl by nej svrchovanějším vládcem celého
světa, kdyby se mu podařilo získati ministry, aby se s
ním spojili. Ministři však mají své statky dole na pevnině
a dobře vědí, že postavení milce má velmi vratké nohy.
Vypukne-li v některém městě povstání nebo vzpoura,
vzniknou-li tam rozbroje anebo odmítne-li platiti obvyklé
daně, má král dva způsoby, jak je přivésti k poslušnosti.
První a nejmírnější způsob jest, že se s ostrovem nad
takovým městem a okolní krajinou neustále vznáší. Tím
obyvatele připraví o dobrodiní slunce a deště a tak jim
přivodí nouzi a nemoci. A zasluhuje-li to případně jejich
zločin, házejí se na ně shora zároveň velké balvany.
Nemají proti nim jiné ochrany, než zalézti do sklepů a
slují, zatím co střechy jejich domů jsou rozbíjeny na
kusy. Jsou-li však i nadále zatvrzelí nebo pokusí-li se
dokonce o vzpouru, použije král posledního prostředku:
spustí jim ostrov přímo na hlavu. To pak znamená
všeobecnou zhoubu jak domů, tak i lidí. To však je
nejkrajnější případ, k němuž se král dá dohnati jen zřídka
a jehož používá jen nerad. A ani jeho ministři neodvažují
se raditi mu k činu, jenž by vzbudil nenávist lidu k nim a
zároveň nadělal škod na jejich vlastních statcích dole.
Ostrov sám je totiž výhradním panstvím královým.
A leje tu ještě pádnější důvod, proč králové této země
vždy jen neradi a jen v nejkrajnější nutnosti sáhli k tak
hroznému činu. Kdyby totiž některé město, určené k
záhubě, mělo ve svém obvodu ostré skály, jak tomu
opravdu bývá (schválně si tak polohu volí, aby tuto
pohromu odvrátila), nebo kdyby mělo mnoho vysokých
věží nebo kamenných sloupů, mohl by náhlý pád ohroziti

151

dno čili spodní plochu ostrova. Jak jsem již řekl, toto dno
je sice z jediného kusu diamantu o tloušťce asi dvou set
loktů, avšak přece by příliš velkým nárazem mohlo
puknouti nebo prasknouti, kdyby se příliš přiblížilo k
ohňům v domech dole, jak se u nás často stává s
železnými nebo kamennými stěnami komínů.
Toho všeho jsou si obyvatelé dole velmi dobře
vědomi. A král, i když je sebevíce rozhněván a rozhodnut
rozdrtiti město na kousky, nařídí, aby se ostrov spouštěl
co nejpomaleji. Předstírá přitom mírnost k poddanému
lidu, ale ve skutečnosti tak činí z obavy, aby se
diamantové dno nerozbilo. Podle názoru všech jejich
fdosofů nemohl by prý magnet už ostrov udržeti a celý
ostrov by se zřítil na zem.
Podle ústavního zákona této říše nesmí ani král, ani
jeho dva nej starší synové opustiti ostrov; a královna
rovněž ne, dokud neodchovala dětí.

152

IV.
Ačkoliv nemohu říci, že by se mnou na tomto ostrově
špatně zacházeli, přece jen. musím přiznati, že mi
připadalo, jako by si mne pramálo všímali a do značné
míry mnou i pohrdali. Král ani lid se totiž zřejmě
nezajímali o žádný jiný vědní obor mimo počtářství a
hudbu. V těch však jsem se jim ani zdaleka nevyrovnal, a
proto si mne velmi málo vážili.
Proto také, jakmile jsem poznal zajímavosti ostrova,
zatoužil jsem dostati se odtud. Byl jsem už těchto lidí syt.
Vynikali sice ve dvou vědách, jichž si velice vážím a s
nimiž jsem také dosti obeznámen. Zároveň však byli tak
nepraktičtí a zabraní do přemýšlení, že jsem se s
nepříjemnějšími společníky dosud nesetkal. Po celé ty
dva měsíce, co jsem u nich pobýval, mluvil jsem jen s
ženami, obchodníky, pleskaěi a pážaty. Učenci mnou jen
tím více pohrdali, ale byli to opravdu jediní lidé, od nichž
jsem kdy dostal rozumnou odpověď.
Pilným studiem jsem získal dosti dobrou znalost jejich
jazyka. Mrzelo mne již, že jsem uzavřen na ostrově, kde
pro mne mají tak málo porozumění, a rozhodl jsem se, že
jej při nejbližší příležitosti opustím.
U dvora žil vznešený šlechtic, jenž byl blízký
příbuzný králův a byl proto velice vážen. Všeobecně však
u nich byl pokládán za nej většího nevzdělance a
omezence. Prokázal sice koruně mnohé znamenité
služby, měl veliké vrozené i nabyté schopnosti a
vyznačoval se bezúhonností a poctivostí, měl však tak
špatný sluch, že o něm pomlouvači roztrušovali, že prý
často dává takt falešně. A jeho učitelé hojen stěží naučili

153

dokazovati nej snadnější počtářské poučky. Byl ke mně
velice laskav a projevoval mi často známky přízně, ba
často mne i poctil svou návštěvou. Žádal mne, abych mu
vykládal o poměrech v Evropě, o zákonech a obyěejích, o
zvycích a vědě v různých zemích, jež jsem procestoval.
Naslouchal mi velmi pozorně a říkal ke všemu, co jsem
uváděl, velmi moudré poznámky. Pro vnější lesk měl
také dva pleskače, nikdy jich však nepoužíval vyjma u
dvora a při slavnostních návštěvách. Když jsme byli
sami, vždy jim rozkázal, aby se vzdálili.
Tohoto vznešeného pana jsem poprosil, aby se za mne
u Jeho Veličenstva přimluvil, aby mi dovolil odjeti.
Vyhověl mi, ale - jak ráěil uvésti - jen s lítostí. Učinil mi
skutečně několik velmi výhodných nabídek, jež jsem
však s nejupřímnějšími díky odmítl.
Dne 16. února jsem se rozloučil s Jeho Veličenstvem a
s dvorem. Král mi věnoval vzácný dar, a můj ochránce,
jeho příbuzný, mi dal neméně vzácný dar a mimo to ještě
doporučení pro svého přítele v hlavním městě Lagadu. A
poněvadž se ostrov právě vznášel nad horou asi dvě míle
od města vzdálenou, byl jsem spuštěn s nejnižší galerie
stejným způsobem, jak mne kdysi vytáhli nahoru.
Pevnina, pokud je podrobena vládci létajícího ostrova,
je nazývána všeobecně Balnibarbi. Hlavní město, jak
jsem již řekl, jmenuje se Lagado.
Cítil jsem jisté uspokojení, že mám opět pevnou půdu
pod nohama. Došel jsem do města bez obtíží, neboť jsem
byl oděn jako domorodci a jejich jazyk jsem již znal do té
míry, že jsem byl s to s nimi rozmlouvati.
Zanedlouho jsem našel dům osoby, jíž jsem byl
doporučen, a odevzdal jsem ji dopis od jejího přítele,
ostrovního velmože. Byl jsem přijat velmi vlídně. Tento

154

velmož, jehož jméno bylo Munodi, poskytl mi ve
vlastním domě pokoj, v němž jsem bydlel po celou dobu
svého pobytu. Zacházeli se mnou vůbec velmi
pohostinně.
Příštího dne po mém příchodu mne velmož vzal
dopoledne s sebou ve svém povoze na prohlídku města.
Město samo bylo dosti veliké, ale domy byly velmi divně
stavěny a většinou na spadnutí. Lidé na ulicích chodili
rychle, vypadali jako divocí, zrak měli ztrnulý a oděni
byli většinou v hadrech. Projeli jsme jednou z městských
bran a vyjeli si asi tři míle daleko do kraje. Viděl jsem
mnoho dělníků, pracujících na polích s různými nástroji,
nedovedl jsem však uhádnouti, co vlastně dělají. Také
jsem nikde nezpozoroval ani stopy po obilí nebo trávě, ač
se zdálo, že půda je výborná. Nemohl jsem potlačiti údiv
nad těmito podivnými zjevy jak ve městě, tak na
venkově. Osmělil jsem se proto poprositi svého
průvodce, aby mi laskavě vyložil, co asi znamená tolik
pilných hlav, rukou a tváří jak na ulicích, tak na polích,
když přece není vidět, že by jejich práce měla nějaký
výsledek. Ba, že jsem naopak dosud neviděl půdu tak
špatně vzdělávanou, domy tak špatně stavěné a chatrné,
ani lidi, jejichž vzhled a oblek by vyjadřoval tolik bídy a
nedostatku.
Munodi byl jedním z nejvyšších šlechticů a byl po
několik let lagadským guvernérem; ministerskými
pletichami však byl zbaven úřadu pro neschopnost. Král
však s ním jednal velmi ohleduplně jako s člověkem
vážným, ale chabého rozumu.
Když jsem mu otevřeně řekl svůj názor o zemi a jejích
obyvatelích, odpověděl jen, že u nich ještě nejsem dost
dlouho, abych si mohl utvořit úsudek, a že prý každý

155

národ na světě má své vlastní obyčeje a podobné
otřepané věci. Ale když jsme se vrátili do jeho paláce,
tázal se mne, jak se mi ta budova líbí, jaké nesmyslnosti
na ní pozoruji a co se mi nelíbí na oděvu a vzhledu jeho
služebnictva. Mohl se na to docela dobře ptáti, neboť zde
bylo vše nádherné, uspořádané a uhlazené. Odpověděl
jsem, že moudrost, urozenost a bohatství zachránily Jeho
Excelenci, aby neupadl do nedostatků, do nichž pošetilost
a nouze uvrhly ty ostatní. Pravil, že kdybych s ním jel na
jeho venkovské sídlo, vzdálené asi dvacet mil, kde má
také statky, měli bychom více času na podobné
rozhovory. Řekl jsem Jeho Excelenci, že jsem mu úplně
k službám. A tak jsme se tam vydali hned příštího rána.
Cestou mne upozorňoval na různé vědecké způsoby,
podle nichž statkáři obdělávají půdu. Bylo mi to naprosto
nepochopitelné, neboť se mi až na nepatrné výjimky
nepodařilo objeviti jediný klas nebo stéblo trávy. Avšak
po tříhodinové cestě se krajina úplně změnila. Přišli jsme
do překrásného kraje. Selská stavení nebyla daleko od
sebe a byla vkusně vystavěna. Polnosti byly ohrazeny a
na nich vinice, obilné lány a louky. Nepamatuji se, že
bych kdy viděl tak rozkošný pohled. Jeho Excelence
pozorovala, že se můj pohled vyjasňuje. Řekl mi s
povzdechem, že zde začínají jeho statky a že sahají až k
jeho sídlu. Jeho krajané prý se mu vysmívají a pohrdají
jím, že své statky nespravuje lépe a že dává ostatním v
království tak špatný příklad. Jeho příkladu však prý
následovalo jen velmi málo lidí, jen několik takových
paličáků a slabochů, jako je on.
Posléze jsme přijeli k jeho domu. Byla to stavba
opravdu velkolepá, postavená podle pravidel nej lepšího
starého stavitelství. Vodotrysky zahrady, cesty,

156

stromořadí a háje byly vesměs uspořádány s dokonalým
vkusem. Po zásluze jsem chválil vše, co jsem viděl, ale
Jeho Excelence si toho vůbec nevšímala. Teprve po
veěeři, když jsme byli sami, řekl mi s velmi smutným
výrazem v očích, že se obává, že bude musit strhnout své
domy ve městě i na venkově a vystavět je podle dnešní
módy. Že bude musit zničiti všechny své plantáže a
založiti nové v takové podobě, jak toho vyžadují moderní
zvyklosti, a že bude musit dát stejné pokyny všem svým
nájemcům, nechce-li se vystaviti výtkám, že je pyšný,
podivínský, přepjatý, nevzdělaný, a nechce-li snad i
zvýšiti nelibost Jeho Veličenstva. Že můj obdiv pomine,
nebo se aspoň zmenší, až mne zpraví o některých
podrobnostech, o nichž jsem se u dvora pravděpodobně
nedoslechl. Tam prý jsou lidé příliš zabráni do svých
úvah, než aby si mohli všímat toho, co se děje zde dole.
Smysl jeho řeči byl asi tento: Asi před čtyřiceti lety
vydalo se několik lidí nahoru na Laputu, buď za nějakým
řízením, nebo za zábavou. Po pěti měsících se vrátili s
velmi chatrnými vědomostmi v počtářství, ale s
roztěkaným duchem, jímž se nakazili v té vzdušné
krajině. Tito lidé prý se po návratu začali dívati svrchu na
všechna zařízení zde dole a jali se přemýšleti, jak by se
dala všechna umění, vědy, řeči a řemesla vybudovati na
nových základech. Opatřili si tedy královský výnos, aby
směli v Lagadu zříditi akademii vynálezců. Vznikla z
toho obliba, jež se tak rychle rozšířila, že dnes není v celé
říši důležitějšího města, jež by akademii nemělo.
V těchto ústavech vymýšlejí profesoři nová pravidla a
zásady zemědělství a stavitelství, nové nástroje a nářadí
pro všechna řemesla a průmysl. Prohlašují, že podle
těchto zásad vykoná jeden člověk tolik práce, jako jinak

157

deset. Palác prý lze postaviti za týden, a to z materiálu
tak trvanlivého, že vydrží na věky bez oprav. Všechny
plody země prý budou zráti v tu roční dobu, kterou jim
stanovíme, a budou prý dávati užitek stonásobný proti
nynějším. A takových šťastných návrhů prý mají
bezpočtu. Jediná závada jest, že dosud žádný z těchto
návrhů nebyl uskutečněn. A zatím celá země pustne,
domy jsou v rozvalinách a lidé nemají co dát do úst, ani
co obléci. Avšak místo toho, aby se tím vším dali
odraditi, věnují se svým plánům s padesátinásobnou
umíněností, hnáni stejně nadějí jako zoufalstvím. Co se
týká jeho, nemá prý vůbec podnikavého ducha a stačí mu
život podle starých způsobů; bydlí prý v domech, které
vystavěli jeho předkové, a jedná po všech stránkách tak,
jak oni jednali, bez velikého novotářství. Prý i několik
jiných šlechticů a zemanů jednalo podobně, ale pohlíželo
se na ně s pohrdáním a s nevolí jako na nepřátele umění,
nevzdělance a špatné občany, kteří dávají přednost svému
pohodlí a zahálce před obecným pokrokem vlasti.
Jeho Milost dodala, že mi nechce dalšími
podrobnostmi kaziti radost, kterou mi jistě způsobí
prohlídka velké akademie, do níž prý se mám podívati.
Žádal mne pouze, abych si všiml zborcené budovy na
svahu hory asi tři míle vzdálené. Vyprávěl mi o ní toto:
Měl prý velmi pěkný mlýn asi půl míle od svého domu,
poháněný náhonem z veliké řeky Mlýn stačil jeho vlastní
rodině i velikému počtu jeho pachtýřů. Asi před sedmi
lety přišla prý k němu skupina těchto vynálezců s
návrhem, aby tento mlýn zrušil a postavil jiný na druhé
straně hory. Na dlouhém hřebenu hory prý má vykopat
dlouhé koryto jako vodojem, do něhož by se voda vedla
pomoci rour a strojů, aby pak poháněla mlýn. Vítr a

158

vzduch prý na kopci vodu zvíří a učiní ji pohyblivější, a
má-li pak větší spád, bude k pohonu mlýna stačit
poloviční proud vody než při pohonu z řeky, kde její tok
je rovnější. Nebyl prý tehdy příliš zadobře s dvorem a
proto na naléhání mnohých přátel projevil s návrhem
souhlas. Po dvě léta pracovalo na plánu sto lidí a podnik
se nezdařil. Navrhovatelé však odešli a svalovali vinu
úplně na něho a od té doby se mu nepřestali vysmívati.
Opakovali týž pokus na jiných se stejným ujišťováním o
úspěchu a se stejným zklamáním.
Za několik dnů jsme se vrátili do města. Jeho
Excelence neměla v akademii dobrou pověst a proto tam
nešel se mnou sám, nýbrž doporučil mne jednomu svému
příteli, aby mne doprovázel. Vylíčil mne jako velkého
obdivovatele plánů, člověka zvídavého a důvěřivého.
Bylo na tom dosti pravdy, neboť jsem za mladých let sám
byl do jisté míry vynálezcem.

159

v.

Tato akademie není v jedné budově, nýbrž v řadě
domů po obou stranách ulice, jež byla koupena a
věnována tomuto účelu, poněvadž pustla.
Ředitel mne přijal velmi vlídně a já jsem chodil do
akademie po několik dnů. V každé místnosti je jeden
nebo více vynálezců, a myslím, že jsem byl při
nejmenším v pěti stech místnostech.
První muž, kterého jsem spatřil, byl hubený, ruce a
obličej měl začouzené, dlouhé vlasy a vousy, šaty
roztrhané a na několika místech propálené. Jeho šaty,
košile i kůže měly tutéž barvu. Osm let již pracoval na
plánu, jak by se mohly dobývati sluneční paprsky z
okurek. Paprsky se pak měly uzavřití do neprodyšných
lahviček a z nich vypouštěti, aby ohřívaly vzduch v
drsných sychravých letech. Řekl mi, že nepochybuje, že
za dalších osm let již bude s to dodávati guvernérovým
zahradám sluneční svit za přiměřenou cenu. Stěžoval si
však, že jeho provozovací kapitál je malý a prosil mne,
abych mu něčím přispěl pro povzbuzení vynalézavosti,
zvláště když jsou letos okurky tak drahé. Dal jsem mu
malý dar, neboť můj hostitel mne opatřil penězi; znal
jejich zvyk žebrati na všech, kteří se na ně přijdou
podívat.
Jiného jsem viděl, jak se snaží vyráběti z ledu střelný
prach. Ukázal mi také pojednání, jež napsal o kujnosti
ohně a jež zamýšlel vydati tiskem.
Byl tam též neobyčejně geniální architekt, jenž objevil
nový způsob stavění domů, při němž se začne od střechy
a postupuje dolu k základům. Odůvodňoval mi to tím, že

160

si stejně rozumně počínají dva druhy hmyzu, včela a
pavouk.
Dále tam byl muž od narození slepý, jenž měl několik
učedníku stejně postižených. Zabývali se tím, že míchali
pro malíře barvy, které je naučil jejich učitel rozlišovati
hmatem a čichem. Neměl jsem však štěstí, neboť se jim
učení právě příliš nedařilo a profesor sám se také skoro
vždycky zmýlil. Přesto je tento umělec velmi podporován
a vážen celým cechem.
V jiné místnosti mne nesmírně potěšil vynálezce, jenž
vynalezl nový způsob, jak se má orati půda, totiž pomocí
vepřů. Prý se tím ušetří náklad na pluh, dobytek a
pracovní síly. Postup je tento: do pole se zahrabou ve
vzdálenosti šesti palců od sebe a do hloubky osmi palců
žaludy, datle, kaštany a jiné krmivo nebo poživatiny,
které tato zvířata mají nejraději. Pak jich šest set nebo
ještě více na to pole vyženete. Za několik dní rozryjí
půdu, hledajíce potravu, a tak ji připraví k setbě a
současně pohnojí. Pokusy sice ukázaly, že náklad a práce
s tím spojené jsou příliš vysoké a úroda malá nebo žádná.
Nepochybuje se však, že je možno tento vynález ještě
nesmírně zdokonaliti.
Vešel jsem do jiné místnosti, kde stěny i strop byly
celé ověšeny pavučinami až na úzký průchod, kudy
učenec vcházel a vycházel. Jakmile jsem vstoupil,
zavolal na mne hlasitě, abych mu nepoškodil jeho
pavučiny. Naříkal na osudný omyl, jehož se svět
dopouští, užívá-li bourců morušových, když prý máme
takové množství domácího hmyzu, který je daleko
předčí, neboť dovede i přísti i tkáti. A dále navrhoval, že
se používáním pavouků dá úplně ušetřit barvení hedvábí.
Sám jsem se o tom přesvědčil, když mi ukázal ohromné

161

množství much překrásně zbarvených. Krmil jimi totiž
své pavouky a ujišťoval nás, že jejich barva přejde na
předivo. Poněvadž měl mouchy všech barev, doufal, že
bude moci vyhověti vkusu každého, jakmile jen najde
vhodnou potravu pro mouchy, totiž jisté klovatiny a jiné
klihovité látky, jež by nitkám dodaly síly a pevnosti.
Dále tam byl hvězdář, jenž si usmyslil, že umístí
sluneční hodiny na velkou větrnou korouhvičku na
městské radnici a upraví roění a denní pohyby země a
slunce, aby se shodovaly s náhodnými změnami větru.
Navštívil jsem ještě mnoho jiných oddělení, ale chci
býti stručný a nebudu tedy obtěžovati čtenáře všemi
zvláštnostmi, které jsem tam viděl.
A to jsem zatím prohlédl jen jednu stranu akademie.
Druhá strana je vyhrazena mudrcům, o nichž také
promluvím; napřed se však musím zmínit o jedné
vynikající osobnosti, jíž říkají „všeumělec44. Řekl nám, že
už třicet let života usilovně přemýšlí o tom, jak by bylo
možno zlepšiti lidský život. Měl dvě ohromné místnosti
plné podivných předmětů a zaměstnával padesát lidí.
Někteří zhušťovali vzduch v suchou, hmatatelnou hmotu
tím, že z něho odstraňovali salnytr, a vodnaté nebo tekuté
částečky pak procezovali. Jiní změkčovali mramor na
polštáře a polštářky na špendlíky. Jiní zase živým koním
měnili kopyta v kámen, aby neklopýtali. Učenec sám se
právě zabýval dvěma velkými plány: první byl, aby se do
země sely plevy. Tvrdil, že právě ony obsahují vlastní
klíčivou sílu. Dokazoval to také několika pokusy, nebyl
jsem však dosti vzdělaný, abych jim porozuměl. Druhý
plán záležel v tom, že jakousi směsí klovatin, nerostů a
rostlin zabrání vzrůstu vlny na dvou jehňatech, bude-li je

162

zevně natírati. A doufá prý, že v přiměřené době rozšíří
chov nahých ovcí po celém království.
Přešli jsme přes cestu do druhé části akademie, kde,
jak jsem již řekl, sídlili mudrci, badatelé v duchovních
vědách.
Praní profesor, kterého jsem spatřil, seděl v ohromné
místnosti a měl kolem sebe čtyřicet žáků. Pozdravili jsme
se, a když zpozoroval, že se dívám se zájmem na stav,
jenž po šířce i po délce zabíral nej větší část místnosti,
prohlásil, že se asi divím, že pracuje na plánu, jak
zdokonalit
filosofické
přemýšlení
praktickým
mechanickým prostředkem. Svět prý však brzy pozná
jeho účelnost; a on prý si lichotí, že šlechetnější a
vznešenější myšlenka se dosud nezrodila v žádné jiné
lidské hlavě. Každý prý ví, jak pracně člověk běžným
způsobem dosahuje vzdělání ve vědách a umění. Pomocí
jeho stroje však prý může i nej větší nevzdělanec za
přiměřený poplatek a při neveliké tělesné námaze psáti
knihy o filosofii, básnictví, politice, právu a počtářství, a
nepotřebuje ani špetky nadání nebo studia.
Pak mne zavedl ke stavu, kolem něhož stáli žáci v
řadách. Měřil dvacet stop do čtverce a stál uprostřed síně.
Povrch se skládal z dřevěných krychliček, velikých asi
jako hrací kostky. Některé byly větší, jiné menší.
Všechny pak byly mezi sebou spojeny tenkými drátky.
Kostky byly na všech stěnách polepeny papírky, a na
těchto papírcích byla napsána všechna slova jejich jazyka
v různých způsobech, časech a skloněních, ale bez
jakéhokoliv pořádku.
Pak mne profesor požádal, abych dával pozor, že
uvede stroj v chod. Na jeho rozkaz uchopil každý žák
železnou kliku, jichž bylo po okraji stavu čtyřicet.

163

Jakmile klikami prudce otočili, pořad slov se úplně
změnil. Pak nařídil šestatřiceti hochům, aby potichu ěetli
jednotlivé řádky tak, jak se na stavu objevily. Jakmile
našli tři nebo ětyři slova, jež by dohromady mohla dát
nějakou větu, diktovali je ostatním čtyřem hochům, kteří
je zapisovali. Tento postup se opakoval třikrát nebo
čtyřikrát a při každém otočení posunula se slova na nová
místa, neboť dřevěné kostky se obracely.
Šest hodin denně zaměstnávali se mladí studenti touto
prací. A profesor mi ukázal několik velkých svazků
nesouvislých vet, již sebraných. Hodlá prý je sloučiti a z
této bohaté látky sestaviti pro lidstvo úplný sborník věd a
umění. Prý by se dala jeho práce ještě zdokonaliti a
urychliti, kdyby veřejnost opatřila peníze, aby se mohlo v
Lagadu postaviti a udržovati v činnosti pět set takových
stavů. Jejich správcům by se pak nařídilo, aby svými
sbírkami přispěli k společnému dílu.
Ujišťoval mne, že tento vynález zaměstnával všechny
jeho myšlenky již od mládí. Že do svého stavu přenesl
celý slovník a přesně spočítal, jaký j e v knihách poměr
mezi počtem podstatných jmen, sloves, předložek a
jiných částí řeči.
Vyslovil jsem tomuto věhlasnému učenci nejuctivější
dík za jeho velkou sdílnost. Slíbil jsem mu, že ho
proslavím
jako
jediného
vynálezce
tohoto
podivuhodného stroje, budu-li míti štěstí a vrátím se ještě
jednou do vlasti. A poprosil jsem ho o dovolení, abych si
směl okreslit podobu a zařízení stroje na papír. Řekl jsem
mu, že sice naši evropští učenci mají ve zvyku krásti si
navzájem své vynálezy a tak získati aspoň tu výhodu, že

164

vznikne spor, kdo je pravým vynálezcem, přesto že si
dám pozor, aby jemu zůstala čest celá, bez soupeře.
Šli jsme pak dále do školy řečí. Seděli tam tři
profesoři a radili se, jak by bylo možno zdokonaliti jazyk
jejich vlasti.
První návrh zněl, aby se řeč zkracovala tím, že se
vynechají slovesa a přechodníky a že se ze slov
mnohoslabičných udělají jednoslabičná. Ve skutečnosti
lze prý si představiti jenom podstatná jména.
Podle druhého návrhu měla se odstraniti vůbec
všechna slova. Tento návrh byl doporučován jako zvlášť
výhodný v zájmu zdraví i stručnosti. Je totiž jasné, že se
každým slovem, které vyslovíme, naše plíce zmenšují
opotřebováním a tím se tedy zkracuje i náš život.
Navrhuje se proto toto východisko: jelikož slova jsou
pouze názvy věcí, bylo by vhodnější, aby lidé s sebou
nosili všechny věci, jichž je třeba, aby mohli vyjádřiti
věc, o níž chtějí hovořiti.
A tento vynález by se jistě byl ujal a sloužil pohodlí a
zdraví mluvících, kdyby se byly ženy nespojily s prostým
a nevzdělaným lidem a nevyhrožovaly vzpourou,
nebude-li jim dovoleno mluviti jazykem po způsobu
předků. Takovým nesmiřitelným nepřítelem vědy je
prostý lid. Mnozí z nej vzdělanějších a nejmoudřejších
však se drží tohoto nového návrhu a vyjadřují se věcmi.
Má to jen jedinou nevýhodu, že je-li projednávána
záležitost obsáhlejší a rozmanitá, musí nésti na zádech
přiměřeně velký ranec předmětů, nemůže-li si ovšem
zjednati jednoho nebo dva silné sluhy, kteří by ho
doprovázeli, často jsem vídal dvojice takových mudrců,
jak téměř klesali pod vahou svých ranců, jako u nás
podomní obchodníci. Když se na ulici setkali, shazovali

165

svá břemena, otvírali pytle a rozmlouvali spolu nějakou
hodinku, pak opět své nářadí složili, pomohli si vzájemně
nahoditi svá břemena a rozloučili se.
Avšak pro krátký rozhovor stačí, vezme-li si člověk
své nářadí do kapes a pod paždí; doma pak už teprve
nemůže přijití do rozpaků. Proto je místnost, kde se
scházejí lidé provozující toto umění, plná všelikých věcí,
jež jsou po ruce, aby dodávaly látku pro takovýto umělý
rozhovor.
Jiná velká výhoda, jež se u tohoto vynálezu
zdůrazňuje, jest, že by mohla sloužiti za všeobecnou řeč.
Rozuměly by jí všechny vzdělané národy, neboť jejich
předměty a nástroje jsou skoro všude stejné nebo tak
podobné, že se jejich význam snadno pochopí. A tak by
vyslanci mohli jednati s cizími panovníky nebo ministry,
jejichž řeči by jinak ani zbla nerozuměli. Navštívil jsem
také školu poětářskou. Učitel tam učil své žáky
způsobem, který si v Evropě sotva dovedeme představiti.
Poučka a důkaz se úhledně napíší na tenkou oplatku
inkoustem zhotoveným z tekutiny, působící na hlavu a
mozek. Tuto oplatku musí žák spolknouti na lačný
žaludek a po tři další dny býti jen o chlebě a vodě. Když
je oplatka strávena, vstoupí tekutina do mozku a vnese
tam s sebou i poučku.
Úspěch však dosud nebyl valný. Zčásti je to
způsobeno nějakým omylem ve složení nebo množství
tekutiny, a zčásti zvráceností hochů, kterým je to sousto
tak odporné, že se obyčejně odkradou a vyvrhnou je
dříve, než začne účinkovat. Také se dosud nepodařilo je
příměti, aby se tak dlouho postili, jak toho předpis
vyžaduje.

166

VI.
Jak se domnívám, prostírá se pevnina, k níž toto
království náleží, na jihozápad od neprobádaných končin
Ameriky, západně od Kalifornie a na sever od Tichého
oceánu. Je tam dobrý přístav čile obchodující s velkým
ostrovem Luggnaggem, který leží na severozápad asi na
29. stupni šířky a 140. délky. Tento ostrov Luggnagg leží
na jihovýchod od Japonska ve vzdálenosti asi sta mil.
Mezi japonským císařem a králem luggnaggským je úzké
spojenectví, takže je mezi oběma ostrovy velmi rušná
plavba. Rozhodl jsem se tedy, že se pustím právě tímto
směrem, abych se dostal do Evropy. Najal jsem si dva
mezky a průvodce, aby mne vedl a nesl mi drobná
zavazadla. Rozloučil jsem se se svým vznešeným
ochráncem, jenž se ke mně choval tak laskavě a ještě při
odchodu mi dal vzácný dar.
Na cestě jsem nezažil žádnou příhodu nebo
dobrodružství, jež by stálo za zmínku. Když jsem přibyl
do přístavu Maldonady (tak se totiž jmenuje), nebyla tam
právě žádná loď s určením do Luggnaggu, a ani pro
dohlednou dobu nebyl hlášen žádný odjezd.
Brzy jsem navázal jisté známosti a byl jsem přijat
velmi přátelsky. Jeden z pánů mi řekl, že do Luggnaggu
nevypluje žádná loď dříve než za měsíc a že by mi tedy
snad bylo příjemné, kdybych pro zábavu podnikl výlet na
ostrůvek Glubbdubdribb, vzdálený asi pět mil na
jihozápad. Nabídl se, že mne ještě s jedním přítelem
doprovodí a že mi na cestu opatří malou vhodnou bárku.
Slovo Glubbdubdribb - pokud je vůbec dovedu
přeložiti - znamená ostrov kouzelníků nebo čarodějů.

167

Ostrov je neobyčejně úrodný. Vládne mu náčelník jistého
kmene, jehož příslušníci jsou všichni kouzelníci. Zení se
a vdávají pouze mezi sebou a nej starší je podle
posloupnosti vládcem. Má nádherný palác s parkem tří
tisíc akrů, obehnaným zdí z tesaných kvádrů dvacet stop
vysokou. V parkuje několik menších ohrad na dobytek,
obilnou setbu a zahradnictví.
Panovníka a jeho rodinu obsluhuje a provází
služebnictvo poněkud nezvyklého druhu. Kouzelnické
umění mu dává moc vyvolati si z mrtvých koho se mu
zachce a poručiti mu, aby mu sloužil dvacet čtyři hodiny,
ale ne déle. A tutéž osobu nemůže si vyvolati znovu dříve
než za tři měsíce, leda v případech zcela výjimečných.
Přistáli jsme u ostrova asi v jedenáct hodin dopoledne.
Jeden z mých průvodců se odebral k vladaři a požádal ho
o slyšení pro cizince, který přišel složití poklonu Jeho
Výsosti. Prosbě bylo ihned vyhověno. Vešli jsme všichni
tři do brány paláce. Po obou stranách stály v řadě stráže,
ozbrojené a oděné velmi starobylým způsobem. V jejich
vzhledu bylo něco, co mi nahánělo takovou hrůzu, že to
ani nedovedu vyjádřiti.
Prošli jsme několika komnatami. Jako prve stáli po
stranách v řadě služebníci téhož druhu. Konečně jsme
přišli do přijímací síně. Po třech hlubokých poklonách a
několika všeobecných otázkách bylo nám dovoleno
usednouti na tři stoličky u nejnižšího stupně trůnu Jeho
Výsosti. Rozuměl řeči balnibarské, ačkoliv se lišila od
jazyka jeho ostrova. Žádal mne, abych mu podal zprávu o
svých cestách. A aby mi dokázal, že se mnou bude
jednati bez obřadností, propustil všechno služebnictvo
pouhým pokynem prstu. Velice jsem užasl, když rázem

168

zmizeli jako přeludy ve snu, z něhož jsme se náhle
probudili.
Nemohl jsem se hezkou chvíli vzpamatovati, až mne
vládce ujistil, že se mi nic nestane. A když jsem viděl, že
moji dva společníci nejeví žádných obav - měli totiž
podobnou zábavu už častěji - dodal jsem si odvahy a
vyprávěl Jeho Výsosti krátce o svých dobrodružstvích.
Nezbavil jsem se však jakési nejistoty a často jsem se
ohlížel k místu, kde jsem prve viděl ony služebné
přízraky. Měl jsem čest obědvati s vládcem, a při tom
nám nová řada duchů nosila na stůl jídla a obsluhovala
při stole.
Uvědomil jsem si, že se už bojím mnohem méně než
dopoledne. Zdržel jsem se až do západu slunce, ale pak
jsem uctivě prosil Jeho Výsost, aby mi laskavě prominul,
že nemohu přijmouti milé pozvání a zůstati v paláci na
noc. Přenocoval jsem s oběma přáteli v soukromém domě
nedaleko ve městě, jež je hlavním městem tohoto
ostrůvku. A příštího dne dopoledne jsme se vrátili a
složili vládci poklonu, jak nám milostivě přikázal.
Tak jsme na ostrově pobyli deset dní, většinu dne u
vladaře a v noci ve svém bytě. Záhy jsem si na duchy tak
zvykl, že mne po třetí nebo po čtvrté už vůbec nevzrušili.
A zůstaly-li mi snad nějaké obavy, moje zvědavost byla
silnější.
Jeho Výsost vladař mne totiž vyzval, abych si dal
vyvolati kterékoliv mrtvé osobnosti od počátku světa až
do dnešního dne a nařídil jim, aby mi odpovídaly na
všechny otázky, které jim dám; ovšem s tou podmínkou,
že se mé otázky omezí na dobu, v níž ony osobnosti žily.
Na jednu věc prý se mohu spolehnouti, že mi totiž řeknou

169

naprostou pravdu, neboť lživost prý je nadání, jež v
podsvětí nemá nejmenší ceny.
Vzdal jsem Jeho Veličenstvu uctivé díky za tak
velikou laskavost. Byli jsme právě v komnatě, z níž byla
krásná vyhlídka do parku. A poněvadž se mi nejprve
zachtělo pobaviti se pohledem na nádherný a velkolepý
výjev, přál jsem si spatřiti Alexandra Velikého v čele
vojska právě po bitvě u Arbely. Vladař pokynul prstem a
vojska se ihned objevila na rozsáhlém poli před oknem,
kde jsme stáli. Alexandr byl zavolán do komnaty. Jen s
velkou námahou jsem porozuměl jeho řečtině a sám jsem
také mnoho říci nedovedl. Ujišťoval mne na svou čest, že
nebyl otráven, nýbrž že zemřel horečkou z přílišného pití.
Pak jsem viděl Hannibala, jak přechází Alpy. Řekl mi,
že v celém táboře nemá kapky octa.
Viděl jsem Caesara a Pompeja v čele vojsk, právě
když se chystali k bitvě Gaesara jsem viděl na jeho
poslední velké triumfální cestě. Žádal jsem, aby se přede
mnou objevil v jedné ohromné síni římský senát a pro
srovnání náš parlament v druhé síni. První vypadal jako
shromáždění hrdinů a polobohů, druhý jako cháska
podomních obchodníků, kapsářů, lupičů a tlučhubů. Bylo
by však nudné, kdybych obtěžoval čtenáře vyprávěním o
velkém počtu slavných osobností, které byly vyvolány,
aby ukojily mou nenasytnou touhu viděti před sebou
dějiny světa ve všech slavných dobách.

170

VII.
Poněvadž nadešel den našeho odjezdu, rozloučil jsem
se co nejuctivěji
s Jeho Výsostí vladařem
glubbdubdribbským a vrátil se s oběma společníky do
Maldonady.
Tam jsem čekal asi čtrnáct dní, než loď vyplula do
Luggnaggu. Oba pánové, a ještě někteří jiní, byli tak
šlechetní a laskaví, že mě zaopatřili zásobami a
doprovodili na palubu.
Plavba nám trvala měsíc. Stihla nás prudká bouře a
byli jsme přinuceni plouti na západ, abychom se dostali
do pasátního větru, který vane v délce více než šedesáti
mil. Dne 21. dubna 1708 jsme vpluli do Klumegnigu. Je
to námořní přístav na jihovýchodním cípu Luggnaggu.
Zakotvili jsme asi na míli od města a signálem žádali o
lodivoda. Za necelou půlhodinu přibyli na palubu dva a
vedli nás mezi jakýmisi mělčinami a skalisky, jež činí
plavbu velmi nebezpečnou, do velikého zálivu. Tam
může bezpečně vplouti celé loďstvo až do vzdálenosti
jednoho lana od městských hradeb.
Některý z našich námořníků buď z proradnosti, nebo z
neopatrnosti prozradil lodivodům, že jsem cizinec a
velký cestovatel. Ti to zase oznámili celnímu úředníkovi,
jenž mě po přistání podrobil velmi přísné a důkladné
prohlídce.
Tento muž se mnou mluvil v řeči balnibarské. Vlivem
čilého obchodu jí v tomto městě rozumějí skoro všichni,
zvláště však námořníci a zaměstnanci celních úřadů.
Podal jsem mu krátkou zprávu o některých příhodách
a zážitcích a snažil se učinit své vyprávění co

171

nejvěrohodnějším. Myslil jsem si však, že bude třeba,
abych zapřel svou vlast a vydával se za Holanďana,
neboť jsem zamýšlel dostati se do Japonska a věděl jsem,
že Holanďané jsou jediní Evropané, jimž je dovolen
vstup do tohoto království.
Vyprávěl jsem tedy úředníkovi, že jsem ztroskotal na
břehu ostrova Balnibarbi, že jsem byl vržen na skalisko a
přijat na Laputu čili Létající ostrov (o němž on prý často
slyšel), a nyní že se chci dostat do Japonska, odkud se mi
snad již nějak poštěstí vrátiti se do vlasti.
Úředník pravil, že musím být prozatím uvězněn,
dokud nedostane další rozkazy od dvora. Napíše prý o ně
okamžitě a doufá prý, že dostane odpověď do čtrnácti
dnů.
Dovezli mě do vhodného bytu a ke dveřím postavili
stráž. Směl jsem se však volně pohybovati ve velké
zahradě a zacházelo se se mnou dosti lidsky, neboť jsem
byl po celý ten čas vydržován na královy útraty.
Navštívily mě tam různé osobnosti, hlavně ze zvědavosti,
neboť se ku podivu rychle rozneslo, že přicházím ze zemí
velmi vzdálených, o nichž lidé v této zemi nikdy
neslyšeli.
Najal jsem si jednoho mladého muže, který připlul s
touž lodí, aby mi dělal tlumočníka. Pocházel z
Luggnaggu, ale žil již několik let v Maldonadě a
dokonale ovládal obě řeěi. S jeho pomocí jsem mohl
rozmlouvati s těmi, kdo mě přišli navštíviti. Náš
rozhovor však se skládal jen z jejich otázek a mých
odpovědí.
Odpověď přišla od dvora asi v tu dobu, jak jsme ji
očekávali. Obsahovala rozkaz, abych byl i se svou
družinou přiveden v doprovodu deseti jízdných do

172

Traldragdubbu nebo Trildrogdribbu - pokud se totiž
pamatuji, vyslovuje se to slovo oběma způsoby. Celá má
družina se všeho všudy skládala z ubohého mladíka,
jehož jsem přemluvil, aby zůstal v mých službách jako
tlumočník; na mou uctivou prosbu dostali jsme každý
mezka, na němž jsme jeli.
Půl dne cesty před námi byl vyslán posel, aby králi
oznámil, že přicházím, a poprosil Jeho Veličenstvo, aby
stanovilo den a hodinu, kdy by mu bylo libo milostivě mi
dovoliti, abych směl olízati prach před jeho podnožím.
To je tamní dvorní sloh, ale shledal jsem později, že je to
víc než pouhá formule. Když jsem totiž byl dva dny po
příjezdu přijat u dvora, bylo mi rozkázáno, abych se
plazil k trůnu po břiše a při tom lízal podlahu. Ale
protože jsem byl cizinec, postarali se o to, aby podlaha
byla tak dobře zametena, že jsem se nemusil štítiti. To
však byla zvláštní milost, jež byla povolována jen
osobám nejvýše postaveným, když žádaly o slyšení. Ba,
někdy se podlaha úmyslně posype prachem, má-li
náhodou osoba, jež žádá o slyšení, u dvora mocné
nepřátele.
Sám jsem viděl, jak jeden šlechtic měl ústa tak
nacpána prachem, než se doplazil do předepsané
vzdálenosti od trůnu, že ze sebe nevypravil ani slova. A
není žádné pomoci, neboť člověk, který je přijímán ve
slyšení a odplivne nebo si utře ústa v přítomnosti Jeho
Veličenstva, dopouští se hrdelního zločinu.
Je zde ještě jedna zvyklost, kterou však nemohu
schvalovati. Rozhodne-li se Jeho císařská Výsost, že
některého šlechtice odpraví způsobem šetrným a mírným,
dá podlahu posypati jakýmsi hnědým práškem. Tento

173

prach je smrtonosný a s naprostou jistotou ve
čtyřiadvaceti hodinách usmrtí toho, kdo jej slíže.
Mám-li býti spravedliv k velké mírnosti tohoto
vladaře, musím se k jeho cti zmíniti, že vydal přísný
rozkaz, aby otrávená část podlahy byla po každé takové
popravě umyta. Jestliže to jeho služebníci opominou
uěiniti, vydávají se v nebezpečí, že upadnou v nemilost.
Sám jsem slyšel, jak dával rozkaz, aby jeden z jeho
panošů byl zbičován. Měl se postarati, aby po popravě
byla umyta podlaha, ale zlomyslně to zanedbal. Tak se
stalo, že jistý mladý nadějný šlechtic přišel k audienci a
nešťastnou náhodou byl otráven, ačkoliv tehdy král o
jeho život vůbec neukládal. Avšak tento dobrotivý vladař
ubohému panoši bičování milostivě odpustil, když mu
panoš slíbil, že to víckrát bez zvláštního rozkazu neudělá.
Ale abych příliš neodboěoval: když jsem se doplazil
až na ětyři lokty ke trůnu, zvolna jsem se vztyčil na
kolena, pak jsem udeřil čelem sedmkrát o zem a pronesl
tato slova, jimž mě veěer předtím naučili: Ikpling
glofftrobb squutserumm blhiop mlašnalt zwin tnodbalkuff
slhiophad gurdlubh ašt. Je to pozdrav stanovený
zákonem pro všechny osoby, které jsou uvedeny ke králi.
Do naší řeči jej lze převésti asi takto: „Kéž Vaše nebeské
Veličenstvo přežije slunce o jedenáct a půl měsíce!44 Král
na to něco odpověděl. Nerozuměl jsem sice, ale odvětil
jsem, jak mě naučili. Fluft dřin yalerik dwuldom prastrad
mirpuš, což vlastně znamená: „Můj jazyk je v ústech
mého přítele!44 Značilo to, že prosím o dovolení, abych
směl přivésti svého tlumočníka. Pak byl zmíněný mladý
muž uveden a s jeho pomocí jsem zodpověděl všechny
otázky, které mi Jeho Veličenstvo dalo za dobu více než

174

jedné hodiny. Mluvil jsem balnibarsky a můj tlumočník
vše překládal do jazyka luggnaggského.
Králi se má společnost velmi zalíbila. Nařídil svému
bliffmarklubovi čili nejvyššímu komořímu, aby mně a
mému tlumočníkovi určil u dvora obydlí, stanovil jistou
částku na moji denní výživu a poskytl mi velký měšec
zlata na běžné výdaje.
Zdržel jsem se v této zemi tři měsíce, a to z pouhé
poslušnosti vůči Jeho Veličenstvu, jenž mi ráčil
prokazovat velkou přízeň a nabízel mi velmi čestná
místa. Usoudil jsem však, že bude rozumnější a
spravedlivější, strávím-li zbytek svého života u ženy a u
rodiny.

175

VIII.
Luggnaggané jsou národ zdvořilý a šlechetný. Třebaže
jim nechybí ona dávka hrdosti, jež je příznačná pro
východní národy, přece jsou úslužní k cizincům. Měl
jsem mnoho známých v nejvyšších kruzích, a poněvadž
mě při všech příležitostech doprovázel můj tlumočník,
nebyly naše rozhovory nepříjemné.
Jednoho dne, když jsem byl ve velmi dobré
společnosti, ptala se mě jedna urozená osoba, zda jsem už
viděl některého z jejich struldbrugů čili nesmrtelných.
Řekl jsem, že ne, a prosil ho, aby mi vysvětlil, co myslí
takovým označením, užívá-li ho o tvoru smrtelném.
Vysvětlil mi, že se někdy stane, ač velmi zřídka, že se v
nějaké rodině narodí dítě s okrouhlou červenou skvrnou
na čele přímo nad levým obočím. To prý je neklamná
známka, že dítě nikdy nezemře.
Jak mi ji popisoval, je skvrna veliká asi jako náš
desetihaléř, ale časem se zvětšuje a mění barvu. Ve
dvanácti letech prý zezelená a zůstane tak až do
pětadvacátého roku, kdy temně zmodrá. Ve čtyřiceti pěti
letech prý skvrna zčerná jako uhel a je veliká jako
koruna. Víc už se pak nemění. A dodal, že takové děti se
rodí tak zřídka, že podle jeho názoru je v celém
království sotva víc než jedenáct set struldbrugů obojího
pohlaví. Počítá prý, že z nich padesát žije v hlavním
městě, a že je mezi nimi i děvčátko, jež se narodilo před
třemi lety. Děti struldbrugů jsou prý však stejně smrtelné
jako ostatní lidé.

176

Přiznávám se, že se mě zmocnila nevýslovná radost,
když jsem tuto novinku uslyšel. A poněvadž osoba, jež
mi ji řekla, náhodou rozuměla balnibarsky a já jsem tuto
řeě znal velmi dobře, neovládl jsem se a vybuchl slovy
snad trochu přemrštěnými. Zvolal jsem jako u vytržení:
Šťastný národ, kde každé dítě má aspoň naději státi se
nesmrtelným! Šťastný národ, který má tolik živých
příkladů staré ctnosti, a uěitele, ochotné vzdělávati jej v
moudrosti
dřívějších
věků!
Avšak
nesmrtelně
nej šťastnější jsou ti nádherní struldbrugové, kteří jsou od
narození vyňati ze všeobecné pohromy lidského
pokolení, kteří mají mysl svobodnou a bezstarostnou,
kteří neznají tíhy a sklíčenosti ducha, již působí neustálý
strach ze smrti! Řekl jsem, že jsem překvapen, že jsem
tyto slavné osobnosti dosud nespatřil u dvora. Vždyť
černá skvrna na čele je tak nápadné označeni, že jsem je
nemohl přehlédnouti. Také jsem pokládal za nemožné, že
by Jeho Veličenstvo, panovník tak prozíravý, nepřibral
do své rady značný počet rádců tak moudrých a
schopných.
Leč snad je ctnost těchto úctyhodných mudrců příliš
přísná pro zkažené a nevázané mravy u dvora. A často
také lze poznat ze zkušenosti, že mladí lidé jsou příliš
umínění a nestálí, než aby se řídili podle střízlivých
pokynů starších.
Nicméně, když už mi král milostivě dovolil přístup ke
své královské osobě, rozhodl jsem se, že mu při první
příležitosti otevřeně a důkladně řeknu pomocí tlumočníka
své mínění o té věci. A ať už se mu zlíbí přijmouti mou
radu nebo ne, v jedné věci jsem byl pevně rozhodnut:
když mi Jeho Veličenstvo již tak často nabízelo, abych se
v této zemi usadil, přijmu jeho milostivou nabídku s

177

velkou vděčností a strávím zde svůj život v rozhovorech
s těmi vyššími bytostmi, struldbrugy, jestliže mi prokáží
tu milost a přijmou mě.
Pán, kterému jsem to vše říkal (neboť mluvil
balnibarsky, jak jsem již uvedl), odpověděl mi s lehkým
úsměvem, jaký obyčejně vzniká ze soucitu s
nevědomostí, že mě s radostí při první příležitosti mezi
ně zavede, a prosil mě, aby směl společnosti vysvětlit, co
jsem řekl. To také učinil a oni chvíli mezi sebou mluvili
jejich řečí. Nerozuměl jsem z toho ani slabice a ani jsem
podle jejich výrazu nepoznal, jaký dojem na ně má řeč
učinila. Po krátkém mlčení řekla mi táž osoba, že jeho a
moji přátelé (tak uznal za vhodno se vyjádřiti) jsou velmi
potěšeni mými soudnými poznámkami o velkém štěstí a
výhodách nesmrtelného života a že by si zvlášť přáli
zvěděti, jak bych si zařídil život, kdyby mi byl osud určil
naroditi se struldbrugem.
Odpověděl jsem, že je snadné býti výmluvný o tak
rozsáhlém a rozkošném předmětu, zvláště pro mne,
neboť jsem se často dovedl baviti přeludy, co bych dělal,
kdybych byl králem, vojevůdcem nebo velmožem. A také
v této věci jsem si často představoval, jak bych se choval
a jak bych trávil čas, kdybych věděl, že budu žít na věky.
Kdybych tedy byl měl to štěstí a přišel na svět jako
struldbrug, rozhodl bych se především - a to hned, jak
bych byl poznal své štěstí a pochopil rozdíl mezi životem
a smrtí - že si jakýmikoliv prostředky a způsoby opatřím
bohatství.
Mohl bych dozajista vším právem očekávati, že při
šetrnosti a dobrém hospodaření budu za dvě stě let
nejbohatším mužem v království. Na druhém místě bych
se od nejranějšího mládí věnoval studiu umění a věd,

178

takže bych časem všechny předčil učeností. Konečně
bych pečlivě zaznamenával každý důležitější veřejný čin
a událost, nestranně bych kreslil povahy jednotlivých
nástupců na trůně nebo velkých ministrů a ke každému
bodu bych připojoval své poznámky. Přesně bych
zaznamenával všechny změny ve zvycích, jazyku, módě,
stravě a zábavách. Tím bych získal tolik vědomosti, že
bych se stal živou pokladnicí vědění a moudrosti a jistě
bych se stal rádcem celého národa.
Po šedesátém roce bych se už vůbec neženil, nýbrž
vedl bych pohostinný život, stále však dbaje šetrnosti.
Těšil bych se tím, že bych utvářel a řídil duše nadějných
mladých mužů a přesvědčoval je podle vlastních
vzpomínek, zkušeností a pozorování, potvrzených
četnými příklady o tom, jak užitečná je mravnost ve
veřejném i v soukromém životě. Mými vybranými a
stálými společníky byli by však členové kroužku
nesmrtelného bratrstva. Vybral bych si jich asi tucet od
nej starších až k současníkům. Kdyby někteří z nich
neměli majetku, opatřil bych jim vhodná obydlí kolem
svého sídla a vždy bych jich měl několik u tabule. Stýkal
bych se jen s několika nejhodnotnějšími z vás smrtelníků.
Časem bych se tak otužil, že bych více méně snadno
oželel, kdybyste umírali. A s vašimi dětmi bych jednal
stejně tak, jako se člověk baví každoročním sledem
karafiátů a tulipánů v zahradě a nezeli ztráty těch, které
vloni zvadly.
S těmito struldbrugy bych si navzájem sděloval
pozorování a zkušenosti. Všímali bychom si, jak se
postupně do světa vkrádá zkaženost a bránili bychom se
před ní na každém kroku tím, že bychom lidstvo varovali
a poučovali.

179

Ve spojení se silným vlivem našeho příkladu odvrátil
by se tím asi od lidstva pozvolný úpadek, na nějž si
právem stěžují všechny věky.
Mimo to si představte, jakou radost bychom měli,
pozorujíce různé převraty ve státech a říších, změny v
nižším a vyšším světě, jak se starobylá města rozpadají a
z neznámých vesnic se stávají sídla králů. Jak se známé
řeky zmenšují v mělké potůčky, jak oceán odstupuje od
jednoho břehu a zaplavuje druhý. Jak se objevuji dosud
neznámé země, jak nej vzdělanější národy jsou
zachvacovány barbarstvím a nejbarbarštější se civilisují.
Také bych se dožil vynalezení perpetum mobile, všeléku
a mnohých jiných vynálezů, zdokonalených na nejvyšší
stupeň.
Jak podivuhodné objevy bychom učinili ve
hvězdářství, kdybychom přežili a přesvědčovali se o
svých vlastních předpovědích, pozorovali dráhy a návrat
komet a změny pohybu slunce, měsíce a všech ostatních
nebeských těles!
Rozhovořil jsem se ještě o mnohých jiných věcech,
které mi touha po nekonečném životu a štěstí přivedla na
mysl. Když jsem skončil, byl obsah mé řeči opět přeložen
ostatní společnosti. Rozpovídali se o tom v jazyku země
a často se smáli na můj účet. Posléze požádali téhož pána,
který moje řeči překládal, aby mě vyvedl z několika
omylů, do nichž jsem upadl z obecné lidské slabosti a jež
lze proto částečně omluviti.
Rod struldbrugů prý je zvláštností jejich země, neboť
takoví lidé nejsou ani v Balnibarbi ani v Japonsku, kde
měl čest býti vyslancem Jeho Veličenstva. Domorodci v
obou těchto zemích nechtěli prý věřiti, že je to vůbec
možné.

180

Když se po prvé o té věci zmínil, pokládali to zřejmě
za něco neslýchaného, ěemu sotva lze věřiti. Zpozoroval
prý v obou zmíněných královstvích, kde o tom za svého
pobytu hodně hovořil, že si lidé všeobecně přejí a touží
po dlouhém životě. Každý prý, i když byl již jednou
nohou v hrobě, držel se druhou, jak jen mohl. I nejstarší
prý ještě chovají naději, že budou žiti ještě aspoň o den
déle a pokládají smrt za největší zlo, před nímž se stále
musí uhýbati. Jedině na ostrově Luggnaggu prý touha po
životě není tak prudká, protože právě mají neustále na
očích příklad struldbrugů.
Způsob života, který jsem si vymyslil, prý je
nerozumný a nespravedlivý, protože předpokládá věčné
mládí, zdraví a sílu. A to prý nemůže nikdo očekávat, i
kdyby byla jeho přání sebepošetilejší. Neběží prý tedy o
to, zda by si člověk přál být stále mlád v blahobytu a ve
zdraví, ale jak by trávil věčný život za obvyklých
nevýhod, které s sebou přináší vysoký věk. Ač by jen
málokdo přiznal, že touží po nesmrtelnosti i za takových
těžkých podmínek, přece prý pozoroval v uvedených
říších balnibarbské a japonské, že se každý snaží smrt
aspoň o trochu oddáliti, byť se blížila sebepozději. A
málokdy prý uslyšel, že by někdo zemřel dobrovolně,
ledaže k tomu byl dohnán nesnesitelným žalem nebo
mukami. A tázal se mě, zda jsem nepozoroval totéž
všeobecné založení i v zemích, kde jsem cestoval, a ve
své vlasti.
Po tomto úvodu mi podal podrobnou zprávu o
struldbrugech u nich. Pravil, že si všeobecně počínají
stejně jako smrtelníci až asi do třiceti let života. Pak
postupně propadají trudnomyslnosti a sklíčenosti, a to se
stupňuje až do věku osmdesáti let. Ví prý to z jejich

181

vlastního přiznání. Když dosáhnou osmdesáti let, což se
pokládá za nejvyšší věk v této zemi, jsou stiženi nejen
všemi pošetilostmi a neduhy jiných starců, ale ještě
mnohými jinými, které vznikají z hrozné vyhlídky, že
nikdy nezemřou. Jsou nejen umínění, popudliví, hrabiví,
mrzutí, marniví a žvaniví, ale též neschopní přátelství a
odumřelí všem přirozeným citům lásky, jež nikdy
nesahají dál než k jejich vnukům. Závist a bezmocné
žádosti jsou jejich nejhlavnějšími vášněmi.
Nejvíce závidí radosti mladého věku a smrt věku
starého. Když uvažují o mládí, vidí, že jim navždy
odzvonilo. A kdykoliv vidí pohřeb, bědují a užírají se
lítostí, že druzí dosáhli přístavu odpočinku a oni sami v
něj doufati nemohou. Nepamatují si nic, než čemu se
naučili a co viděli v mládí a v mužném věku, ale i to je
velmi nedokonalé. A pokud jde o pravdu nebo
podrobnosti nějaké události, je jistější spolehnouti se na
běžnou tradici než na jejich nej lepší vzpomínky.
Nejméně ubozí jsou zřejmě ti, kteří propadnou stařecké
dětinskosti a ztratí úplně paměť. Tito také budí větší
soucit a více se jim pomáhá, neboť nemají mnohých
špatných vlastností, jimiž oplývají druzí.
Pojme-li struldbrug za manželku náhodou ženu, kterou
stihl týž úděl, je manželství zvláštní milostí úředně
rozloučeno, jakmile mladší z obou dosáhne osmdesáti let.
Zákon to totiž pokládá za odůvodněnou shovívavost, aby
se lidem, kteří jsou bez jakékoliv vlastní viny odsouzeni
k věčnému pobytu na světě, jejich ubohost a bída
nezdvojnásobila břemenem, jakým je žena.
Jakmile dosáhnou hranice osmdesáti let, jsou před
zákonem pokládáni za mrtvé. Dědici se ihned ujmou

182

jejich statků a vyhradí jim pouze skrovný výměnek na
živobytí; chudí jsou vydržováni na veřejné útraty. Od té
doby jsou také pokládáni za neschopné mí ti jakékoliv
odpovědné nebo placené místo, nemohou nabývati ani
najímati pozemků, ba ani nesmějí býti svědky při
civilním nebo trestním soudním sporu.
V devadesáti letech jim vypadají zuby a vlasy. V tom
věku již nerozeznávají chuti, nýbrž jedí a pijí vše, co jen
dostanou, bez záliby a bez chuti. Nemoci, jimiž byli
stiženi, trvají dále, ani se nelepší, ani nezhoršují. Když
mluví, zapomínají běžné názvy věcí a jména osob, ba i
jména nejbližších přátel a příbuzných. Z téhož důvodu se
nikdy nemohou baviti ěetbou, neboť zapomenou zaěátek
věty, než přijdou ke konci. A tak jsou oloupeni o jedinou
zábavu, kterou by si jinak mohli dovolit.
Jazyk této země se neustále vyvíjí a proto nerozumějí
struldbrugové jednoho věku struldbrugům věků jiných.
Po dvou stech letech nedovedou se ani domluviti se
svými smrtelnými sousedy (až na několik obecných
slov). A tak trpí další velkou a těžkou nevýhodou, že žijí
ve vlastní zemi jako nějací cizinci.
Tato zpráva mi byla podána o struldbrugech.
Předávám ji tak věrně, jak si jen dovedu vzpomenouti.
Viděl jsem později pět nebo šest struldbrugů různého
věku, nejmladšímu bylo sotva víc než dvě stě let. Přivedli
mi je několikrát moji přátelé. Ač jim bylo řečeno, že jsem
velký cestovatel a že jsem viděl celý svět, nebyli ani tolik
zvědavi, aby se mě na něco zeptali. Jen mě prosili, abych
jim dal slumskudask čili něco na památku. Je to skromný
způsob žebrání, jímž se obchází zákon. Zákon jim totiž
žebrání přísně zakazuje, protože je o ně postaráno z
veřejných prostředků, i když, pravda, dosti skrovně.

183

Kdekdo jimi pohrdá a nenávidí je. Když se takový
struldbrug narodí, pokládá se to za zlé znamení, a datum
narození se pečlivě zaznamená, takže můžete zjistit jejich
věk nahlédnutím do seznamů. Seznamy však nesahají dál
než tisíc let, neboť staršího data byly zničeny buď zubem
času, nebo při nepokojích.
Obyčejně se jejich stáří zjišťuje tím, že se jich lidé
zeptají, na které krále nebo slavné osobnosti se pamatují,
a pak nahlédnou do příručky dějepisu. Poslední
panovník, kterého si pamatují, nastoupil vládu zaručeně
dřív, než oni dosáhli osmdesáti let.
Pohled na ně byl tak trapný, že jsem dosud nic
trapnějšího nespatřil. A ženy vypadaly ještě hrozněji než
muži. K obvyklým vadám vysokého stáří přistupuje ještě
zsinalost, jež s dalším věkem vzrůstá a již není možno
popsat. Poznal jsem ihned velmi snadno, kdo je nej starší
z půl tuctu struldbrugů, i když mezi nimi nebylo většího
rozdílu věku než jedno nebo dvě století.
Čtenář mi jistě uvěří, že po tom, co jsem slyšel a viděl,
má prudká touha po věčném životě značně ochabla. Z
duše jsem se zastyděl za vábné vidiny, které jsem si
maloval. A myslil jsem si, že by nikdo nedovedl
vymysliti takový způsob smrti, jakou bych s radostí
nepodstoupil, abych unikl podobnému životu.
Král se velmi brzy doslechl o všem, co se při této
příležitosti mezi mnou a mými přáteli přihodilo, a s
rozkoší si mne dobíral. Skoda prý, že nemohu poslati
několik struldbrugů do vlasti, aby se náš lid vyléčil ze
strachu před smrtí. To však, zdá se, je v této zemi
zakázáno ústavními zákony říše, neboť jinak bych byl s
radostí nešetřil námahy ani peněz, abych je k nám
dopravil.

184

Musil jsem uznati, že zákony tohoto království,
týkající se struldbrugů, jsou založeny na nej vážnějších
důvodech, a že by každá jiná země za podobných
okolností musila vydati zákony úplně stejné. Neboť
jinak, poněvadž lakota je nezbytným důsledkem stáří,
stali by se tito nesmrtelní ěasem vlastníky celého národa
a strhli by na sebe moc. A to by nakonec národ zničilo,
neboť nejsou schopni jej spravovati.

185

IX.
Myslím, že toto vypravovaní o struldbrugech může
čtenáře dosti zajímati, neboť se ty věci zdají být hodně
nevšední. Alespoň si nevzpomínám, že bych se byl s
něěím podobným setkal v kterémkoliv cestopise, jenž mi
přišel do rukou. A jestliže se snad mýlím, budiž mi
omluvou, že cestovatelé, kteří popisují tutéž zemi, musí
velmi často líčiti shodně tytéž věci, aniž se jim dá
vyčítati, že si vypůjčují nebo opisují od těch, kteří o té
zemi již psali před nimi.
Je pravda, že se mezi tímto královstvím a velikým
císařstvím japonským čile obchoduje, a je docela
pravděpodobné, že japonští spisovatelé o struldbrugech
psali. Můj pobyt v Japonsku byl však tak krátký a
japonština mi byla tak neznámá, že jsem se tou otázkou
vůbec nemohl zabývati. Doufám však, že si po této
zprávě věci všimnou Holanďané a že nedostatky mých
záznamů doplní.
Jeho Veličenstvo na mne často naléhalo, abych přijal
nějaké místo u dvora. Když však zjistil, že jsem
nezvratně rozhodnut vrátiti se do vlasti, dal mi milostivě
povolení k odjezdu a poctil mě vlastnoručním
doporučným dopisem pro japonského císaře. Mimo to mi
daroval čtyři sta čtyřiačtyřicet velkých zlatých penízů
(tento národ si totiž libuje v sudých číslech) a rudý
diamant, který jsem pak u nás doma prodal za jedenáct
set liber.
Dne 6. května 1709 jsem se slavnostně rozloučil s
Jeho Veličenstvem a se všemi přáteli. Král byl ke mně
tak milostiv, že nařídil, aby mě stráž doprovodila až do

186

Glanguenstaldu, královského přístavu v jihozápadní části
ostrova. Za šest dní jsem našel loď, jež mě vzala s sebou
do Japonska. Plavba trvala patnáct dní. Přistáli jsme v
malém přístavním městečku Xamoši v jihovýchodní části
Japonska. Město leží na západním výběžku a vede odtud
úzký průliv k severu do dlouhého mořského ramene. V
jeho severozápadní části pak leží hlavní město Jedo.
Když jsme přistáli, ukázal jsem celnímu úředníku svůj
dopis od krále luggnaggského pro Jeho císařské
Veličenstvo. Znali pečeť velmi dobře; byla veliká jako
má dlaň. Obraz na ni představoval krále, jak zvedá od
země žebráka. Jakmile městské úřady zvěděly o mém
listu, přijaly mě jako ministra. Poskytly mi kočáry se
služebnictvem a dopravily má zavazadla do Jeda. Tam
jsem byl přijat ve slyšení a odevzdal svůj list. List byl
otevřen s velkou obřadností a tlumočník jej císaři
vysvětlil. Tlumočník mi pak z rozkazu Jeho Veličenstva
oznámil, abych vyslovil svá přání, ať jsou jakákoliv, a že
jim bude vyhověno z úcty k jeho královskému bratru v
Luggnaggu.
Úkolem tohoto tlumočníka bylo jinak prostředkovati
styky s Holanďany. Podle mého vzhledu brzy poznal, že
jsem Evropan, a proto opakoval rozkazy Jeho
Veličenstva holandský, a to naprosto bezvadně.
Odpověděl jsem, jak jsem se již dříve rozhodl, že jsem
holandský obchodník, že jsem ztroskotal v daleké zemi a
odtud se dostal po moři i po souši do Luggnaggu. Pak že
jsem plul do Japonska, věda, že moji krajané s touto zemí
hojně obchodují, a že jsem doufal, že zde najdu
příležitost vrátiti se s některým z nich do Evropy. A proto
že si co nejponíženěji vyprošuji, aby mě dal bezpečně
doprovoditi do Nagasaki. K tomu jsem připojil ještě

187

jednu prosbu: aby mi Jeho Veličenstvo kvůli mému
ochránci, králi luggnaggskému, shovívavě prominulo
obřad, jemuž se musí podrobovati moji krajané, totiž
pošlapání kříže. Že jsem do jeho říše byl vržen neštěstím,
nemaje v úmyslu obchodovati.
Když byla císaři přetlumočena tato druhá žádost,
zřejmě se poněkud zarazil. A řekl, že prý myslí, že jsem
první ze svých krajanů, který se nad tou věcí rozpakuje.
Začíná prý pochybovati, jsem-li vůbec skutečný
Holanďan, a spíš prý má podezření, že jsem křesťan.
Nicméně z důvodů, jež jsem uvedl, ale především, aby se
zavděčil králi luggnaggskému nevšedním důkazem
přízně, vyhoví prý mému prazvláštnímu vrtochu. Ale je
prý třeba provést tu věc obratně a úředníkům prý se má
naříditi, aby mě propustili, jako by na obřad zapomněli.
Prozradil mi totiž, že kdyby se o tom náhodou dověděli
moji krajané, podřezali by mi cestou hrdlo.
Vzdal jsem císaři skrze tlumočníka díky za tak
vzácnou přízeň. A poněvadž právě byly na cestě do
Nagasaki nějaké oddíly vojska, nařídil velícímu
důstojníkovi, aby mě tam bezpečně dopravil a také mu
dal podrobné pokyny stran toho kříže.
Dne 9. června 1709 jsem po dlouhé a svízelné cestě
dorazil do Nagasaki. Zanedlouho jsem se seznámil s
několika holandskými námořníky z amsterodamské
Amboyany. Byla to pevná loď o 450 tunách. Žil jsem
dlouho v Holandsku, neboť jsem tam studoval v
Leydenu, a mluvil jsem holandský dobře. Námořníci se
záhy dověděli, kde jsem se zdržoval naposledy, a
vyptávali se mě zvědavě na mé cesty a životní osudy.
Vylíčil
jsem
jim
vše
co
nej stručněji
a
nejpravděpodobněji, ale většinu jsem zatajil. Znal jsem v

188

Holandsku mnoho lidí. Dovedl jsem si vymysliti jména
pro své rodiče, o nichž jsem předstíral, že jsou to prostí
lidé z provincie gelderlandské. Byl bych dal kapitánovi
(jakýsi Theodor Vangrult) za plavbu do Holandska, co by
byl žádal. Když se však dověděl, že jsem lékař, spokojil
se s poloviční sazbou pod podmínkou, že mu budu ve
svém oboru nápomocen.
Než jsme vypluli, často se mě některý z mužstva ptal,
zda jsem již vykonal uvedený obřad. Vždy jsem se té
otázce vyhnul nějakou všeobecnou odpovědí, jako že
jsem císaři a dvoru vyhověl po všech stránkách a
podobně. Kterýsi zlomyslný dareba však přece jen zašel
k úředníkovi a ukazuje na mne mu řekl, že jsem dosud
nepošlapal kříž. Úředník však již dostal pokyny, že mě
má propustiti tak, a dal darebovi dvacet ran bambuskou
na záda. Pak jsem již takovými otázkami nebyl
obtěžován.
Po dobu plavby se nepřihodilo nic, co by stálo za
zmínku. Obepluli jsme za příznivého větru Mys dobré
naděje a zastavili jsme se tam jen pro čerstvou vodu. Dne
10. dubna 1710 jsme šťastně dorazili do Amsterodamu.
Ztratili jsme cestou jen tři muže nemocí, a čtvrtého, který
spadl s předního stožáru do moře nedaleko guinejského
pobřeží.
Dne 16. dubna jsem přibyl do Downsu. Nazítří ráno
jsem vystoupil na břeh a spatřil opět rodnou zemi po
nepřítomnosti celých tří roků a osmi měsíců. Odebral
jsem se rovnou do Redriffu. Dorazil jsem tam ještě téhož
dne ve dvě hodiny odpoledne a shledal se šťastně s
manželkou a s rodinou.

189

Díl čtvrtý

GESTA DO ZEMĚ
HUJHNHNMŮ

190

I.
Pobyl jsem doma u ženy a děti asi pět měsíců. Byl
jsem velmi šťasten, ale dosud jsem se nenaučil vážiti si
dobrého bydla. Opustil jsem ubohou manželku a přijal
výhodnou nabídku, abych se stal kapitánem lodi
Dobrodruh. Byla to statná obchodní loď o 350 tunách.
Vyznal jsem se totiž dobře v plavbě a zaměstnání lodního
lékaře mě již omrzelo. Mohl jsem se mu sice příležitostně
také věnovati, ale přesto jsem si vzal na loď mladého
lékaře jménem Robert Purefoy. Vypluli jsme dne 7. srpna
1710. Dne 14. srpna jsme se setkali u Teneriffy s
kapitánem Pokockem, jenž plul do zátoky Kampešské,
kde chtěl káceti barevné dřevo. Šestnáctého odloučila jej
od nás bouře. Po návratu jsem se doslechl, že loď
ztroskotala a nezachránil se nikdo než jeden plavčík.
Kapitán byl poctivý chlap a dobrý plavec, ale trochu
paličatý ve svých názorech, a to bylo příčinou záhuby
jeho vlastni i mnoha jiných lidi. Kdyby byl poslechl mé
rady, mohl být dnes šťastně doma u rodiny jako jsem já.
Několik mužů mi na lodi zemřelo tropickou horečkou,
takže jsem byl nucen opatřiti si nové muže na Barbadosu
a Závětrných ostrovech. Stavěl jsem se tam z příkazu
obchodníků, v jejichž službách jsem plul. Brzy jsem však
měl čeho litovati; záhy jsem zjistil, že najatí muži jsou
většinou námořní lupiči.
Měl jsem na palubě asi padesát mužů a moje rozkazy
zněly, že mám obchodovati s Indy v Jižním moři a pokud
možno objeviti nové země. Ničemové, které jsem tam
sebral, nakazili ostatní mužstvo, a všichni se spikli, že se
zmocní lodi i mé osoby. Jednoho rána to také provedli.

191

Vrazili do mé kabiny, spoutali mě na rukou i na nohou a
pohrozili mi, že mě hodí do moře, jestliže se hnu.
Prohlásil jsem, že jsem jejich vězněm a že se podrobím.
Přinutili mě, abych jim to odpřísáhl. Pak mě rozvázali a
připoutali mě jen řetězem za jednu nohu k posteli. Ke
dveřím postavili stráž s nabitou puškou a strážnému dali
přísný rozkaz, aby mě zastřelil, kdybych se pokusil o
útěk.
Poslali mi dolů jídlo a pití a ujali se řízení lodi. Jejich
úmyslem bylo státi se piráty a olupovati španělské lodi.
To však nebylo možno dříve, dokud nerozmnoží stav
mužstva. Poněvadž po mém uvěznění mnozí z nich
zemřeli, rozhodli se nejprve prodati zboží, jež loď vezla,
a pak že se zastaví na Madagaskaru, aby si mužstvo
doplnili. Plavili se po mnoho týdnů a obchodovali s Indy.
Nevěděl jsem však, kterým směrem plují, neboť jsem byl
přísně vězněn ve své kajutě a neočekával nic jiného, než
že mě zavraždí, jak mi často vyhrožovali.
Dne 9. května 1711 jakýsi Jakub Welch přišel ke mně
do kajuty a pravil, že má rozkaz od kapitána, aby mě
vysadil na břeh. Rozmlouval jsem mu to, ale marně. Ba,
ani mi neřekl, kdo je jejich novým kapitánem. Vsadili mě
do člunu a dovolili mi, abych si oblékl své nejlepší šaty,
které byly skoro nové, a abych si vzal svazeček prádla,
ale žádné zbraně mimo tesák. A byli tak zdvořilí, že mi
ani neprohledali kapsy, do nichž jsem si vzal všechny své
peníze a ještě nějaké jiné potřebné drobnosti. Veslovali
asi míli a pak mě vysadili na písčinu. Prosil jsem je, aby
mi řekli, která je to země. Všichni se však zapřísahali, že
nevědí o nic víc, než já. Říkali však, že kapitán (jak ho
nazývali) se rozhodl, že se mě zbaví, jakmile najdou
nějakou pevninu, jen co rozprodá náklad. Ihned zas

192

odrazili od břehu. Poradili mi ještě, abych si pospíšil, aby
mě nepřekvapil příliv, a tak se se mnou rozloučili.
V tomto neútěšném postavení jsem šel kupředu a záhy
jsem se dostal na pevnou zemi. Tam jsem se posadil na
výspu a uvažoval, co by bylo nejlépe učiniti. Když jsem
si trochu odpočinul, vydal jsem se dál do země. Byl jsem
rozhodnut, že se vzdám prvním divochům, které potkám,
a že si od nich vykoupím život za nějaké náramky,
skleněné kroužky a jiné tretky, jež si plavci obyčejně
berou na takové cesty a jichž jsem také já měl náhodou
trochu u sebe.
Země byla rozdělena dlouhými řadami stromů
nepravidelně rozsázených. Bylo tam hojně trávy a
několik polí ovsa. Kráčel jsem velmi obezřele, abych
snad nebyl přepaden nebo nenadále střelen sípěn zezadu
nebo s některé strany.
Konečně jsem objevil menší ušlapanou cestu a na ní
mnoho stop lidských nohou a několik kravských stop, ale
nejvíce stop koňských. Posléze jsem spatřil několik zvířat
na poli a jedno nebo dvě zvířata téhož druhu sedící na
stromech. Jejich podoba byla velmi zvláštní a znetvořená.
To mě trochu znepokojilo, takže jsem ulehl za houštinu,
abych je mohl lépe pozorovat. Několik se jich přiblížilo k
místu, kde jsem ležel, a umožnilo mi tak, abych si je
podrobně prohlédl.
Jejich hlava a hruď byly porostlé hustou srstí, u
některých kudrnatou, u jiných hladkou. Měli kozí brady a
na hřbetě a po celé přední straně nohou dlouhou hřívu.
Ostatek těla však byl holý, takže bylo vidět jejich hnědožlutou kůži. Ohonů neměli. Často sedali na zemi nebo si
lehali, často se stavěli na zadní nohy. Šplhali na vysoké
stromy mrštně jako veverky, neboť měli vpředu i vzadu

193

silné dlouhé pazoury, jež byly zakončeny ostrými
zahnutými drápy. Často vyskakovali, vymršťovali se a
houpali s nesmírnou hbitostí.
Samičky však nebyly tak velké jako samečci. Měly na
hlavě dlouhou hladkou srst, na obličeji však žádnou, a po
ostatním těle jen jakési chmýří. Srst měla u obojího
pohlaví rozmanitou barvu: hnědou, červenou, černou a
žlutou. Celkem vzato, nikdy jsem na svých cestách
nespatřil zvíře tak protivné, jež by ve mně mimoděk
vzbudilo tak silný odpor, jako tyto šeredné nestvůry.
Když se mi tedy zdálo, že jsem již viděl dosti, povstal
jsem pln opovržení a odporu a šel dále po ušlapané cestě.
Doufal jsem, že mě dovede do nějaké indické chýše.
Neušel jsem daleko, když jsem se střetl s jedním z těchto
tvorů, jenž se blížil přímo ke mně.
Jakmile mě ta ošklivá nestvůra spatřila, sešklebila
mnohonásobně obličej a vypoulila na mne oči, jako na
něco, co dosud nikdy nespatřila. Pak přistoupila ještě
blíže a zvedla přední tlapu, nevím, zda ze zvědavosti či
ze zlého úmyslu. Tasil jsem však tesák a plochou stranou
jsem obludě zasadil notnou ránu. Neodvážil jsem se
bodnouti ostřím, abych snad proti sobě nepopudil
domorodce, kdyby zjistili, že jsem jim zabil nebo
zmrzačil kus dobytka.
Když zvíře ucítilo bolest, couvlo a zařvalo tak silně, že
se kolem mne shluklo stádo aspoň čtyřiceti takových
zvířat ze sousedního pole, jež vyla a odporné se šklebila.
Já však jsem uskočil ke stromu, opřel se o něj zády a
udržoval je od sebe oháněje se tesákem.
Když bylo nejhůř, spatřil jsem, jak se náhle všechna
zvířata úprkem dávají na útěk. Odvážil jsem se tedy

194

opustiti strom a jiti dál po cestě, a divil jsem se, co jim to
asi nahnalo takovou hrůzu. Když jsem však pohlédl
vlevo, uzřel jsem, jak po poli zvolna kráčí kůň. Moji
pronásledovatelé jej zpozorovali dříve než já a to bylo
příčinou jejich útěku.
Kůň se trochu zarazil, když se ke mně přiblížil, ale
hned se vzpamatoval a hleděl mi přímo do očí se
zřejmými známkami úžasu. Prohlížel si mé ruce a nohy a
několikrát mě obešel. Byl bych šel dále, on mi však
zastoupil cestu. Jeho pohled byl tak mírný, že nebylo
obavy, že by mi chtěl ublížiti. Tak jsme stáli a chvíli jsme
se navzájem na sebe dívali. Konečně jsem si dodal
odvahy a vztáhl ruku po jeho šiji, abych jej pohladil.
Pohvizdoval jsem si přitom, jak to činí jockeyové, když
se chtějí přiblížit k cizímu koni. Toto zvíře však zřejmě
přijímalo mé laskání s opovržením. Zavrtělo hlavou a
zvolna zvedlo přední nohu, aby mou ruku odsunulo. Pak
třikrát nebo čtyřikrát zařehtalo, ale vždy tak odlišným
způsobeni, že jsem se skoro domníval, že mluví samo k
sobě nějakou vlastní řečí.
Zatím k nám přišel jiný kůň, jenž se k prvnímu choval
velmi obřadně. Nejprve si vzájemně lehce klepli o pravá
kopyta, pak střídavě několikrát zaržáli, obměňujíce zvuk
tak, že to vypadalo jako článkovaná řeč. Poodešli několik
kroků, jako by se chtěli raditi, a procházeli se spolu sem a
tam jako lidé, uvažující o nějaké závažné věci. Často se
však po mně poohlédli, jako by dávali pozor, abych snad
neuprchl. Užasl jsem, když jsem viděl takovéto úkony a
chování u zvířat a usoudil jsem, že obyvatelé této země
jsou jistě nejmoudřejší lidé na zemi, je-li jejich rozum
úměrný rozumu těchto ušlechtilých zvířat.

195

Tato myšlenka mě potěšila, a rozhodl jsem sejiti dále,
až najdu nějaký dům či vesnici nebo potkám nějaké
domorodce, a že nechám oba koně, aby si spolu vykládali
podle libosti.
Avšak první kůň zpozoroval, že se odkrádám, a
zařehtal za mnou tak výrazně, že mi připadalo, jako bych
rozuměl, co chce říci. Vrátil jsem se tedy a ěekal na další
rozkazy. Snažil jsem se ovšem pokud možno utajiti svůj
strach, neboť mi začínalo být úzko, jak toto
dobrodružství skončí. A čtenář mi snadno uvěří, že jsem
si v svém postavem příliš neliboval.
Oba koně přistoupili až ke mně a prohlíželi si velmi
vážně můj obličej a ruce. Sedivák objel pravým předním
kopytem několikrát kolem mého klobouku a pomačkal
mi jej tak, že jsem jej musil sundati, upraviti a znovu dáti
na hlavu. On i jeho druh (ten byl hnědák) byli mým
podivným jednáním zřejmě velmi překvapeni.
Hnědák mi ohmatal cíp kabátu, a když poznal, že
volně visí, jevili opět oba známky údivu. Přejel mi po
pravé ruce, podivuje se zřejmě její hebkosti a barvě.
Stiskl ji však tak silně mezi kopytem a spěnací kostí, že
jsem bolestí vykřikl.
Potom se mě dotýkali co nejjemněji. Byli ve velkých
rozpacích nad mými střevíci a punčochami. Často je
ohmatávali, řehtali na sebe a dělali různé posunky skoro
jako filosof, který se snaží rozluštiti nějaký nový a
obtížný zjev.
Vcelku bylo chování těchto zvířat tak spořádané a
rozumné, tak bystré a soudné, že jsem koneckonců
usoudil, že to jistě jsou čarodějové, kteří se za nějakým
účelem tak proměnili, a když se jim do cesty namanul
cizinec, usmyslili si, že se jím pobaví. A snad byli

196

skutečně tak udiveni, když uviděli člověka oděvem,
vzhledem a barvou pleti tak odlišného od lidí, kteří asi
žijí v těchto odlehlých končinách.
Pod dojmem těchto úvah odvážil jsem se osloviti je
takto: „ Pánové, jste-li čaroději, jak se právem
domnívám, pak rozumíte kterékoliv řeči. Proto si
dovoluji vašim blahorodím oznámiti, že jsem ubohý,
nešťastný Evropan, kterého nehody zahnaly na vaše
břehy. A snažně vás prosím, aby mi jeden z vás dovolil,
abych si na něj nasedl, a dovezl mě, jako by byl skutečný
kůň, k nějakému domu nebo vesnici, kde by se mi
dostalo pomoci. Rád vám odměnou za tuto velkou
laskavost daruji tento nůž a náramek“ (a vyňal jsem je z
kapsy).
Pokud jsem mluvil, stáli oba tvorové tiše a zřejmě
velmi pozorně naslouchali. A když jsem domluvil, hojně
na sebe řehtali, jako by vedli vážný rozhovor. Jasně jsem
poznával, že jejich řeč vyjadřuje velmi dobře hnutí mysli
a že lze jejich slova rozložití bez velké námahy v hlásky,
mnohem snadněji než čínštinu.
Často jsem rozeznával slovo Jehů, kterého oba použili
několikrát. Ačkoliv jsem se nemohl domysliti, co
znamená, přece jsem se pokoušel za hovoru obou koňů
toto slovo napodobiti. Jakmile zmlkli, vyrazil jsem
odvážně a hlasitě slovo Jehů a zároveň jsem co
nejpřesněji napodobil rzáni koně. Oba tím byli očividně
překvapeni. Šedivák to slovo opakoval dvakrát, jako by
mě chtěl naučiti správné výslovnosti. Říkal jsem je po
něm co nejlépe a pozoroval jsem, že se po každé znatelně
zlepšuje, i když do dokonalosti chybělo mnoho. Pak se
mnou hnědouš zkoušel ještě jiné slovo, jehož výslovnost
je mnohem těžší. Převedl jsem si je však na naše hlásky,

197

takže by znělo asi jako Hujhnhnm. To se mi tak dobře
nedařilo jako první, ale po dvou nebo třech dalších
pokusech to již šlo lépe a oba koně jevili úžas nad mými
schopnostmi.
Ještě chvíli hovořili (jak jsem soudil, šlo při tom o
mne) a pak se oba přátelé rozloučili opět týmž
pozdravem, totiž vzájemným dotykem kopyt.
Sedivák mi naznačil, abych šel před ním. Pokládal
jsem za moudré uposlechnouti ho, dokud snad nenaleznu
lepšího průvodce. Když jsem zvolňoval krok, vždy
zvolal: hhuun, hhuun. Uhodl jsem, co to znamená, a
snažil jsem se mu dáti na srozuměnou, že jsem unaven a
že rychleji jiti nemohu. Pak se vždy na chvilku zastavil,
abych si odpočinul.

198

II.
Když jsme ušli asi tři míle, přišli jsme k jakési dlouhé
budově. Byla zbudována z klád, zaražených do země a
propletených proutím. Střecha byla nízká a pokrytá
slámou. Začínal jsem se již trochu uklidňovat a vytáhl
jsem několik tretek, které cestovatelé obyčejně vozí s
sebou jako dary pro divoké Indiány v Americe a jinde.
Doufal jsem, že si tím nakloním obyvatele domu, aby mě
vlídně přijali. Kůň mi naznačil, abych vešel první.
Byla to prostorná místnost s hladkou hliněnou
podlahou. Po celé délce jedné stěny se táhl žlab s žebřem.
Byli tam tři valaši a dvě kobyly, avšak nežrali, nýbrž
několik jich sedělo na zadcích. Velice jsem se tomu divil,
ale divil jsem se ještě více, když jsem viděl, že se ostatní
zabývají domácími pracemi. Zřejmě to byl obyčejný
dobytek. Nicméně mě to utvrdilo v mém názoru, že
národ, který dovedl tak zcivilisovat pouhá zvířata, jistě
předčí moudrostí všechny národy světa. Šedý kůň
vstoupil hned za mnou a zabránil tak špatnému přijetí,
jehož by se mi snad bylo dostalo od druhých. Několikrát
na ně velitelsky zaržál a oni mu odpověděli.
Za touto místností byly ještě tři jiné, jež vyplňovaly
dům po délce. Dveře těchto místností byly proti sobě,
takže jimi bylo vidět až do poslední. Prošli jsme druhou
místností ke třetí. Zde šedouš šel napřed a pokynul mi,
abych posečkal. Cekal jsem v druhé místnosti a
připravoval si dary pro pána a paní domu. Byly to dva
nože, tři náramky z nepravých perel, zrcadélko a
korálový náhrdelník. Kůň třikrát nebo čtyřikrát zařehtal.
Naslouchal jsem, zda uslyším odpověď lidského hlasu.

199

Nezaslechl jsem však nic jiného než odpovědi téhož
druhu, jen dvě nebo tři byly poněkud pronikavější.
Napadlo mě, že tento dům jistě patří nějaké vážené
osobnosti, když k ní mohu být uveden jen po tolika
obřadnostech. Ale že by se nějaká urozená osobnost dala
obsluhovati výhradně jen koňmi, to mi nešlo na rozum.
Obával jsem se, že jsem se ze samých útrap a nehod
pomátl. Snažil jsem se vzpamatovat a rozhlížel se po
místnosti, v níž jsem byl ponechán o samotě. Byla
zařízena jako první, jenže s vybranějším vkusem. Protřel
jsem si několikrát oči, ale stále jsem viděl tytéž
předměty. Štípal jsem se do paží a do boků, abych se
probudil, doufaje, že je to sen. Pak jsem prostě usoudil,
že všechny tyto zjevy jsou jen kouzla a čáry.
Neměl jsem však kdy, abych pokračoval v těchto
úvahách. Šedý kůň již přišel ke dveřím a dával mi
znamení, abych ho následoval do třetího pokoje. Tam
jsem spatřil velmi pěknou kobylu s dvěma hříbaty.
Seděly na zadcích na slaměných rohožích, dovedně
pletených a dokonale čistých.
Jakmile jsem vstoupil, zvedla se kobyla s rohože,
přistoupila až ke mně a bedlivě si prohlížela mé ruce a
obličej. Pak mě změřila nejvýš opovržlivým pohledem a
obrátila se ke koni. Slyšel jsem, že často opakují slovo
Jehů, jehož význam jsem tehdy ještě nechápal, ač to bylo
první slovo, které jsem se naučil vyslovovati. Záhy jsem
se však o tom poučil a byl jsem tím nekonečně pokořen.
Kůň mi totiž pokynul hlavou a opakoval hhuun, hhuun,
jako prve na cestě. Pochopil jsem, že to znamená, abych
ho následoval. Vyvedl mě na jakýsi dvůr, kde nedaleko
domu stála ještě jedna budova. Do té jsme vstoupili a tak
jsem spatřil tři takové odporné tvory, s jakými jsem se

200

setkal prve hned po přistání. Krmili se kořínky a masem
jakýchsi zvířat. Jak jsem se později dozvěděl, bylo to
maso oslů a psů, ale někdy dostali také krávu, když
náhodou zahynula úrazem nebo pošla. Byli všichni
přivázáni za krk silnými houžvemi, připevněnými k
trámu. Potravu si přidržovali pazoury předních tlap a
rvali ji zuby.
Kůň-pán nařídil jednomu ze svých koní-služebníků,
aby odvázal největší z těchto zvířat a vyvedl je na dvůr.
Postavili mě těsně vedle zvířete a pán i sluha bedlivě
porovnávali náš vzhled. Několikrát při tom opakovali
slovo Jehů. Nelze vůbec vylíčiti moji hrůzu a úžas, když
jsem zpozoroval, že toto hnusné zvíře má pravou podobu
lidského obličeje. Jeho tvář byla sice plochá a široká, nos
smáčknutý, rty velké a ústa široká. Tyto odchylky však
jsou společné všem divokým národům, u nichž jsou rysy
obličeje zkřiveny tím, že nechávají děti ležeti na zemi
nebo je nosí na zádech, při čemž děti mají obličej
přimáčknutý mezi lopatkami matky.
Přední nohy Jehůa nelišily se od mých rukou ničím
jiným než délkou nehtů, hrubostí a hnědým zbarvením
dlaní a chlupatostí na horní straně. Naše nohy se
shodovaly a odlišovaly ve stejných znacích. To jsem
věděl velmi dobře já, ale nikoliv kůň, neboť jsem měl
střevíce a punčochy. Stejně jsme si byli podobni i v
ostatních částech těla, až na chlupatost a barvu.
Do rozpaků přivádělo oba koně jen to, že ostatek
mého těla je tak odlišný od těla Jehůova. Vděčil jsem za
to svým šatům, ale o tom oni neměli ani potuchy. Ryzák
mi nabídl kořen, který držel (podle jejich způsobu, jejž
popíšeme na vhodnějším místě) mezi kopytem a spěnací
kostí. Vzal jsem jej do ruky, přičichl jsem k němu a zase

201

jsem mu jej co nejzdvořileji vrátil. Pak mi přinesl z
boudy Jehůů kus oslího masa. Zavánělo však tak hnusně,
že jsem se s odporem odvrátil. Kůň je pak hodil Jehůovi,
a ten je hltavě sežral. Potom mi ukázal otýpku sena a
ošatku plnou ovsa. Já však jsem zavrtěl hlavou a naznačil
mu, že nic z toho není pro mne vhodnou potravou.
A opravdu mne již přepadl strach, že jisto jistě zahynu
hlady, nedostanu-li se k tvorům, jako jsem já. Pokud se
týěe těch nečistých Jehůů, přiznávám - ačkoliv je málo
lidí, kteří by milovali lidstvo tak upřímně, jako já tenkrát
- že jsem nikdy neviděl rozumného tvora, jenž by byl po
všech stránkách tak ohavný jako oni. A čím více jsem je
poznával, tím se mi jevili odpornější. Pán-kůň to
vypozoroval z mého chování a poslal proto Jehůa zpět do
boudy. Pak přiložil přední kopyto k ústům. Byl jsem tím
velmi překvapen, ač to učinil docela snadno a pohybem,
jenž se zdál úplně přirozený. A ještě činil jiné posunky,
aby se dověděl, co bych chtěl jisti. Nedovedl jsem mu
však dáti odpověď, které by rozuměl. A i kdyby mi
porozuměl, nedovedl jsem si představit, jak by mi bylo
možno opatřiti potravu. Ale v tom jsem si všiml, že jde
mimo kráva. Ukázal jsem hned na ni a naznačil přání,
abych směl jiti k ní a podojiti ji. To mělo účinek. Zavedl
mne do domu a nařídil jedné služebné kobyle, aby
otevřela místnost, kde byla nemalá zásoba mléka v
hliněných a dřevěných nádobách, pěkně v pořádku
sestavených a čistých. Dala mi velkou misku mléka,
takže jsem se s chutí napil a značně se osvěžil.
Asi k poledni jsem spatřil, jak se k domu blíží jakýsi
povoz, tažený na způsob saní čtyřmi Jehůy. Na něm seděl
starý oř, který zřejmě patřil k vyšším kruhům. Sestoupil
zadníma nohama napřed, neboť si při nějaké nehodě

202

zranil přední nohu. Přijel na oběd k našemu koni, a ten jej
přijal velmi úslužně. Obědvali v nejlepším pokoji a jako
druhý chod měli oves vařený v mléce. Starý kůň jej jedl
teplý, ostatní jedli vše studené. Žlaby byly postaveny do
kruhu uprostřed místnosti a rozděleny na několik částí.
Koně seděli na zadcích kol dokola na otýpkách slámy.
Uprostřed byl veliký žebř na píci, jehož rohy odpovídaly
jednotlivým žlabům. Každý kůň a kobyla jedli tedy z
vlastního sena a vlastní oves v mléku, a to velmi slušně a
bez chvatu. Chování obou hříbat bylo velmi skromné a
chování pána a paní domu vůči hostu bylo nesmírně
srdečné a laskavé. Sedouš mi nařídil, abych se postavil
vedle něho. Jeho rozhovor s přítelem se většinou týkal
mne. Poznal jsem to podle toho, že se cizinec často na
mne podíval a hojně se opakovalo slovo Jehů.
Náhodou jsem si právě navlékl rukavice. Když to pánšedouš zpozoroval, zarazil se a jevil známky údivu nad
tím, co jsem učinil se svýma předníma nohama. Položil
na ně třikrát nebo čtyřikrát své kopyto, jako by mi chtěl
naznačiti, abych jim vrátil jejich původní podobu. Hned
jsem to také učinil, svlékl jsem rukavice a zastrčil je do
kapes. To roznítilo další hovor a viděl jsem, že
společnost je s mým chováním spokojena. Záhy jsem
pocítil, že to má dobré účinky. Nařídili mi, abych
vyslovil těch několik slov, jimž jsem se naučil. A zatím
co obědvali, naučil mne můj pán, jak se jmenuje oves,
mléko, oheň, voda a jiné věci. Snadno jsem se to naučil
po něm vyslovovati, neboť jsem se již od mládí dobře
učil jazykům.
Když bylo po obědě, kůň-pán mne vzal stranou a
posunky a slovy mi dal na srozuměnou, jakou působí mu
starost, že nemám co jisti. Oves se v jejich řeči jmenuje

203

hlunh. Vyslovil jsem to slovo dvakrát nebo třikrát. Znovu
jsem jej sice odmítl, ale po zralejší úvaze mne napadlo,
že bych si z něho mohl vyrobiti jakýs takýs chléb, jenž
by mne snad spolu s mlékem udržel na živu, dokud se mi
nepodaří uprchnouti do jiné země a k tvorům jako jsem
já. Kůň okamžitě poruěil bílé služebné kobyle, aby mi
přinesla řádnou porci ovsa na jakémsi dřevěném
podnose. Oves jsem na ohni co nejvíce rozpálil, a třel jej
tak dlouho, až se slupky slouply. Pak jsem jej rozemlel a
rozdrtil mezi dvěma kameny, vzal vodu, udělal těsto či
koláč, ten jsem na ohni upekl a za tepla snědl s mlékem.
Nejprve jsem tomu nemohl přijít na chuť, ačkoliv je to
jídlo běžné v mnohých evropských zemích, ale pak jsem
si zvykl. Byl jsem již ěasto v životě odkázán na bídnou
stravu, a toto nebyla má první zkušenost, jak snadno lze
přírodu uspokojiti. A musím podotknouti, že jsem po
celou dobu svého pobytu na ostrově nebyl nemocen ani
hodinu. Tu a tam se mi, pravda, podařilo chytiti králíka
nebo nějakého ptáka do ok, zhotovených z vlasů Jehůů.
Často jsem si také natrhal zdravotních bylin, jež jsem si
uvařil nebo jedl ke chlebu jako salát. A jako vzácnou
pochoutku jsem si někdy stloukl trochu másla a vypil
podmáslí.
Z počátku jsem těžce postrádal soli, ale časem jsem jí
úplně odvykl. Ba, jsem dnes přesvědčen, že hojné užívání
soli je u nás způsobeno požívačností a že původně byla
zavedena jen jako dráždidlo k pití, kromě případů, kdy je
jí třeba k uchování masa na dlouhých plavbách nebo na
místech vzdálených od trhů. A musím též říci, že když
jsem opustil tento ostrov, trvalo to velmi dlouho, než
jsem zase snesl její chuť v jídlech.

204

To postačí o otázce, jak jsem se živil, ač jiní
cestovatelé tím plní celé knihy, jako by to čtenáře osobně
zajímalo, zda jíme dobře či špatně. Musil jsem se však o
této věci aspoň zmíniti, poněvadž by jinak lidé pokládali
za nemožné, abych žil po tři roky v takové zemi a mezi
takovými obyvateli.
K večeru mi kůň-pán dal připraviti nocleh. Bylo to
místo vzdálené jen šest loktů od domu a oddělené od
stáje Jehůů. Měl jsem tam trochu slámy, přikryl jsem se
svými šaty a spal velmi tvrdě. Zakrátko jsem však dostal
lepší byt, jak se čtenář brzy dozví, až se podrobněji
zmíním o tom, jak jsem tu žil.

205

III.
Mou hlavní snahou bylo naučiti se jejich řeči. Jak můj
pán (tak ho totiž budu nazývati), tak jeho děti a všechno
služebnictvo domu mne jí horlivě učilo. Pokládali to totiž
za zázrak, že němá tvář jeví takové známky rozumného
tvora. Ukazoval jsem na jednotlivé předměty a tázal se na
jejich jméno. Když jsem byl sám, zapsal jsem si ta jména
do svého deníku. Opravoval jsem si špatný přízvuk tak,
že jsem vždy poprosil někoho z domácích, aby mi slovo
vyslovil několikrát. Při tomto učení mi velmi ochotně
pomáhal jeden ryzák z nižšího služebnictva.
Zvědavost a netrpělivost mého pána byly tak veliké,
že mnoho svých volných hodin věnoval mému
vyučování. Byl přesvědčen (jak mi řekl později), že jsem
bezpochyby Jehů. Má učelivost, uhlazenost a čistotnost
však ho udivovaly, neboť tyto vlastnosti byly pravým
opakem vlastností oněch zvířat. Nejvíce ho přiváděly do
rozpaků mé šaty a často prý uvažoval, jsou-li částí mého
těla. Nikdy jsem je totiž nesvlékl, dokud rodina nespala,
a oblékal jsem je ráno, dříve než se probudili. Můj pán se
mne dychtivě vyptával, odkud jsem přišel a jak jsem
nabyl oněch znaků rozumnosti, jež se projevovaly v
mých činech. Chtěl se také přímo z mých úst dověděti o
všech mých příhodách a těšil se, že to bude brzy možné,
neboť jsem činil velké pokroky v učení a vyslovování
jejich slov a vět. Abych pomohl své paměti, přepisoval
jsem si všechno, čemu jsem se naučil, do naší abecedy a
psal jsem si slovíčka i s překladem. Po nějaké době jsem
se odvážil to činiti i v přítomnosti svého pána. Dalo mi
hodně práce, než jsem mu vysvětlil, co dělám. Obyvatelé

206

této země nemají totiž nej menšího ponětí o knihách a
písemnictví.
Asi za deset týdnů jsem již většinou rozuměl jeho
otázkám a za tři měsíce jsem mu obstojně odpovídal. Byl
nesmírně zvědav, z které části světa přicházím a kdo mne
naučil napodobovati rozumného tvora. Jehůové (jimž
jsem se podobal hlavou, rukama a obličejem, jež jediné
bylo vidět) jeví prý jisté zdání chytrosti a velmi silný
sklon k zlomyslnosti, ale zjistilo se, že to jsou nejméně
učenlivá zvířata ze všech.
Odpověděl jsem, že jsem přišel přes moře, ze vzdálené
země, v niž žije velký počet tvorů jako jsem já, a že jsem
připlul ve veliké duté nádobě, zrobené z kmenů. Ze mne
moji druhové vysadili na pobřeží této země a zanechali
mne, abych se staral sám o sebe. Stálo mne to dosti
námahy a musil jsem hojně užívati posunků, aby mi
porozuměl. Odpověděl, že se zřejmě mýlím, nebo že
říkám něco, co není (oni totiž nemají ve svém jazyku
slova pro lež nebo klam). Ví prý, že je nemožné, aby za
mořem byla nějaká země nebo aby se hrstka zvířat mohla
pohybovati v dřevěné nádobě po vodě, kam by chtěla. Je
prý si jist, že by žádný Hujhnhnm na světě nedovedl
zhotoviti takovou nádobu, natož aby ji svěřil Jehůům.
Slovo Hujhnhnm znamená v jejich řeči kůň a podle
původu slova značí dokonalost přírody. Řekl jsem svému
pánovi, že ještě zápasím se slovy, ale že se budu co
nejrychleji zdokonalovati. A že doufám, že zakrátko
budu s to vyprávěti mu neuvěřitelné věci. Pán byl tak
laskav, že nařídil své paní kobyle, oběma hříbatům a
domácímu služebnictvu, aby využili každé příležitosti a
poučovali mne. A sám si se mnou také dával práci denně
dvě až tři hodiny. Často k nám ze sousedství přicházelo

207

několik urozených koňů a kobyl, když se roznesla zpráva
o podivném Jehůovi, který umí mluvit jako Hujhnhnm a
ve svých slovech a činech zřejmě projevuje jisté zákmity
rozumnosti. Ti se mnou velmi rádi rozmlouvali. Dávali
mi mnoho otázek a já jsem na ně odpovídal, jak jsem
dovedl. Všechny tyto výhody způsobily u mne takový
pokrok, že jsem již za pět měsíců po příchodu rozuměl
všemu, co se mluvilo, a sám jsem se také dosti obstojně
vyjadřoval.
Hujhnhnmové, kteří navštívili mého pána, aby mne
spatřili a pohovořili si se mnou, nechtěli vůbec věřiti že
jsem skutečný Jehů, neboť mé tělo mělo pokrývku, jíž
jsem se lišil od všech ostatních Jehůů. Velmi se divili, že
nemám obvyklou srst a pokožku vyjma na hlavě, na
obličeji a na rukou. Při jedné příhodě jsem však toto
tajemství svému pánovi prozradil. Stalo se to asi čtrnáct
dní předtím.
Již jsem čtenáři řekl, že jsem se večer, když se rodina
uložila ke spánku, svlékal a přikrýval svými šaty. Stalo se
jednou časně zrána, že můj pán pro mne poslal ryzáka,
jenž byl jeho osobním sluhou. Když přišel, ještě jsem
tvrdě spal a šaty se mi po jedné straně svezly dolů.
Probudil jsem se při hluku, který způsobil, a všiml jsem
si, že svůj vzkaz vyřizuje nějak popleteně. Odešel pak k
mému pánovi a celý vyděšený mu zmateně vylíčil, co
viděl. Vkrátku jsem se to dověděl. Jakmile jsem se totiž
oblékl, odebral jsem se k pánovi, abych mu složil
poklonu. Ihned se mne otázal, co to znamená, co mu
sluha vypravoval: že jsem něco jiného, když spím, a
něčímjiným sejevím jindy.
Až do té doby jsem skrýval tajemství svého oděvu,
abych se co nejvíce odlišoval od prokletého plemene

208

Jehůů. Teď jsem však viděl, že by to už bylo marné.
Mimo to jsem si uvědomil, že mé šaty i boty chátrají, že
se brzy roztrhají a že si tedy budu musit nějak pořídit
nové z kůže Jehůů nebo jiných zvířat. A tím by celé
tajemství stejně vyšlo najevo. Řekl jsem tedy svému
pánovi, že v zemi, odkud pocházím, tvorové mého druhu
vždycky si pokrývají tělo srstí jistých zvířat, dovedně
zpracovanou, a to jak ze slušnosti, tak na ochranu před
nepřízní počasí za horka i zimy.
Projevil jsem nelibost nad tím, že mne tak často
nazývá Jehůem, jménem odporného zvířete, k němuž
chovám jen nenávist a opovržení. Prosil jsem ho, aby
toho slova přestal o mne užívati a aby to zařídil také u
rodiny a přátel, kterým dovolil mne navštěvovati. Také
jsem ho žádal, aby tajemství, že mám na těle falešnou
pokrývku, nikomu neprozrazoval, aspoň pokud vydrží
mé nynější šaty. A co se týče toho, co zpozoroval jeho
sluha ryzák, že by mu mohl laskavě přikázati, aby o tom
pomlčel.
S tím vším můj pán milostivě souhlasil. Tak zůstalo
tajemství zachováno, dokud se mi šaty nezačaly trhati.
Musil jsem tomu ovšem čeliti různými způsoby. Pán si
přál, abych se co nejpilněji učil dále jejich řeči.
Podivoval se totiž mnohem více mé schopnosti mluviti a
mé rozumnosti než tvaru mého těla, ať již přikrytého
nebo nepřikrytého. Podotkl také, že netrpělivě čeká, až
uslyší o divech, o nichž jsem mu slíbil vypravovati.
Od té chvíle věnoval se mé výuce s dvojnásobným
úsilím. Bral mne do každé společnosti a dosáhl toho, že
se ke mně všichni chovali velmi slušně. Řekl prý jim
totiž soukromě, že mne to přivede do dobré nálady a
učiní zábavnějším.

209

Když jsem k němu tak denně docházel, dával si práci
nejen s učením, ale také mi dával různé otázky o mé
osobě. Odpovídal jsem mu, jak nejlépe jsem dovedl. Tím
se stalo, že nabyl jistých všeobecných představ, aě velmi
nedokonalých. První zpráva, kterou jsem mu o sobě
podal v souvislejším pořádku, říkala asi toto:
Ze jsem přišel ze země velmi vzdálené, jak jsem se již
pokusil naznačiti, ještě asi s padesáti jinými tvory jako
jsem já. Ze jsme se plavili po mořích ve velké duté
nádobě, zrobené ze dřeva a větší než je dům Jeho Milosti.
Popsal jsem mu loď co nej vhodnějšími výrazy a vysvětlil
jsem mu pomocí rozvinutého kapesníku, jak je loď
poháněna větrem. Pak jsem mu řekl, že mezi námi
vypukla hádka, že jsem byl vysazen na tyto břehy a že
jsem šel, nevěda kam, až on mne vysvobodil z
pronásledování těmi ohavnými Jehůy. Tázal se mne, kdo
tu loď zhotovil a jak je to možné, že ji Hujhnhnmové mé
vlasti svěřili řízení němé tváři.
Odpověděl jsem, že se neodvážím vyprávěti dále,
neslíbí-li mi na čestné slovo, že se neurazí. Pak že mu
budu vyprávěti o těch podivných věcech, jak jsem mu
často sliboval.
Vyhověl mi a já jsem tedy dále prohlásil, že loď
zhotovili tvorové jako jsem já a že tito tvorové ve všech
zemích, které jsem procestoval, a také v mé vlasti jsou
jedinými vládnoucími a rozumnými tvory. A že když
jsem přibyl sem, byl jsem stejně překvapen, když jsem
viděl, že Hujhnhnmové jednají jako rozumní tvorové,
jako byl asi on a jeho přátelé, když shledali jisté známky
rozumnosti u tvora, kterého ráčili nazvati Jehůem. Ze
přiznávám, že se Jehůům po všech stránkách podobám,
ale že nemohu za jejich zvrhlost a zvířeckost. Řekl jsem

210

dále, že dopřej e-li mi osud, abych se vrátil do vlasti a
vypravoval o své cestě do této země, každý by si myslil,
že říkám něco, co není, a že jsem si celý příběh vymyslil.
A při vší úctě k němu, jeho rodině a přátelům, a spoléhaje
na jeho slib, že se neurazí, že si dovoluji tvrditi, že moji
krajané sotva uvěří, že by Hujhnhnm mohl býti někde
tvorem vládnoucím a Jehů zvířetem.

211

IV.
Když mne můj pán vyslechl, byl zřejmě ve velkých
rozpacích. Pochybovati nebo nevěřiti je totiž v této zemi
něčím tak málo známým, že obyvatelé nevědí, jak se mají
za podobných okolností zachovati. A vzpomínám si, že
můj pán velmi těžko chápal, co míním, když jsem mu
vyprávěl o lidské povaze v jiných částech světa, a při tom
jsem se zmiňoval o lhaní a překrucování. Jinak však měl
velmi bystrý postřeh. Uváděl toto: Účelem jazyka je,
abychom se navzájem dorozumívali a abychom se
dovídali o tom, co se děje. Kdyby však někdo říkal něco,
co není, nedosáhne se tohoto cíle, neboť vlastně
takovému člověku nemohu rozuměti. A nejen že se od
něho nic nedozvím, ale uvrhne mne do něčeho ještě
horšího, než je nevědomost. Jsem sváděn k tomu, abych
věřil, že černá věc je bílá a krátká věc je dlouhá. Takové
měl názory o umění lháti, v němž tak vynikají a jež tak
všeobecně provozují lidští tvorové.
Neodbíhejme však od věci. Když jsem prohlásil, že
Jehůové jsou jediní vládnoucí tvorové v mé vlasti, můj
pán řekl, že to vůbec nechápe. Tázal se mne, máme-li
mezi sebou také Hujhnhnmy a čím se zabývají. Řekl
jsem mu, že jich máme velké množství. Že se v létě
pasou na loukách a v zimě jsou ve staveních krmeni
senem a ovsem, služební Jehůové je hřebelcují, češou jim
hřívu, čistí jim nohy, přinášejí krmivo a stelou jim lože.
„Už ti rozumím,“ řekl můj pán. „Ze všeho toho, co jsi
řekl, je nyní patrno, že byť si Jehůové sebevíce osobovali
rozum, Hujhnhnmové jsou vašimi pány. Jak bych si přál,
aby naši Jehůové byli také tak poslušní.“

212

Prosil jsem Jeho Milost, aby mi prominul, že nebudu
vykládati dále, protože vím zcela jistě, že by mu má
zpráva byla velmi nemilá. Ale on naléhal, abych mu
vyprávěl všechno, ať je to dobré nebo zlé.
Řekl jsem, že tedy poslechnu. A uznal jsem, že naši
Hujhnhnmové, jež nazýváme koně, jsou nej ušlechtilejší a
nejpřítulnější zvířata, jež máme. Že vynikají silou a
rychlostí. Patří-li urozeným osobám, užívá se jich k
cestování, závodění nebo do kočárů a zachází se s nimi s
velkou laskavostí a pečlivostí, dokud neochuravějí nebo
si nezchvátí nohy. Potom je prodají a užívá se jich k
všelijaké hrubší práci až do smrti. Po smrti se s nich
stáhne kůže a prodá se za přiměřenou cenu, jejich těla
pak se pohodí na pospas psům a dravcům. Obyčejné koně
však nečeká tak dobrý osud. Ty chovají sedláci a
povozníci a jiní prostí lidé, kteří je zapřahují do těžší
práce a krmí je hůř. Pak jsem mu popsal, co nejlépe jsem
dovedl, jak na koních jezdíme, jak vypadá a k čemu je
uzda, sedlo, ostruhy a bičík, jak vypadají postroje a kola.
Dodal jsem, že jim připevňujeme na spodek nohou desky
z jisté tvrdé hmoty, zvané železo, aby si neolámali kopyta
na kamenitých cestách, po nichž obyčejně jezdíme.
Můj pán vyjádřil několika slovy své velké rozhořčení
a pak se divil, jak se můžeme odvážit sednouti
Hujhnhnmovi na záda. Je prý si jist, že i nejslabší sluha v
jeho domě by setřásl nej silnějšího Jehůa; anebo, kdyby si
lehl a převrátil se na záda, úplně by to zvíře rozmačkal.
Odpověděl jsem, že u nás koně cvičíme pro různé
účele již od třetího nebo čtvrtého roku. Ukáže-li se
některý nenapravitelně zlý, použije se ho do těžkých
vozů. Od mládí že jsou za každý zlomyslný kousek
přísně biti. Že jsou vskutku velmi citliví na odměnu a

213

trest. Nechť však Jeho Milost laskavě uváží, že nemají
ani špetky rozumu, právě tak jako Jehůové v této zemi.
Stálo mne to mnoho námahy a opisů, než můj pán
správně pochopil, co říkám. Jejich řeč totiž neoplývá
rozmanitostí slov, neboť mají méně potřeb a vášní než
my. Nelze však vůbec vyjádřiti jeho ušlechtilé rozhořčení
nad tím, jak krůtě zacházíme s plemenem
hujhnhnmským. Pravil, že kdyby to bylo možné, aby v
některé zemi jediní Jehůové byli obdařeni rozumem, že
by jistojistě musili býti vládnoucími tvory, protože rozum
vždy ěasem zvítězí nad hrubou silou. Když však pozoruje
stavbu našeho těla a zvláště mého, domnívá se, že žádný
tvor mé velikosti není tak špatně vybaven, aby mohl
rozumu užívat v běžném životě. Pak si přál věděti, zda se
ti tvorové, mezi nimiž jsem žil, podobají více mně nebo
Jehůům této země.
Ujistil jsem ho, že se postavou směle vyrovnám
většině ostatních mého věku. Mladší muži a ženy že však
jsou jemnější a něžnější a kůže žen že je obyčejně bílá
jako mléko. Pán uznal, že se opravdu liším od ostatních
Jehůů, neboť jsem čistotnější a méně znetvořen. Ale
máme-li na mysli vlastnosti opravdu užitečné, pak prý se
od nich liším ve svůj neprospěch. Mé nehty prý nejsou k
ničemu ani na předních, ani na zadních nohou. Pokud jde
o přední nohy, prý to ani řádné nohy nejsou, neboť mne
nikdy neviděl po nich choditi. Jsou také příliš hebké, než
aby snesly dotyk se zemí. Mám piý je obyčejně
nepokryty. A pokrývka, kterou na nich někdy nosím, není
prý ani stejného tvaru, ani téže síly jako pokrývka na
mých zadních nohou. Má chůze prý je velmi nejistá,
neboť kdyby mi některá zadní noha uklouzla,
nevyhnutelně bych upadl.

214

A pak počal vytýkati vady ostatních částí mého těla.
Ze mám plochý obličej, vyčnívající nos, oči zasazené
přímo vpředu, takže musím otáčet hlavu, abych viděl na
strany. Chci-li se knniti, musím prý zvedat jednu přední
nohu k ústům. Neví prý, proč jsou mé zadní nohy dole
tak velice rozštěpené a rozělánkované. Jsou prý příliš
měkké, než aby snesly tvrdé a ostré kamení bez
přikrývky z kůže jiných zvířat. Celé mé tělo prý postrádá
ochrany proti horku a zimě. Musím si ji navlékat a
svlékat každého dne a to je nudné a nepříjemné. A
konečně prý pozoruje, že si v této zemí každý tvor
přirozeně oškliví Jehůy. Slabší se jim vyhýbají a silnější
je odhánějí. I kdyby tedy připustil, že máme rozum,
nedovede prý si představit, jak bychom mohli odstranit
přirozený odpor, který k nám chovají všichni tvorové; a
tím spíše, jak je můžeme zkrotiti, aby nám sloužili.
Nicméně prý o té věci nechce dále rozprávěti, neboť by
rád slyšel o mých příbězích, o mé rodné zemi a o mých
činech a událostech mého života, než jsem přišel do této
země.
Ujistil jsem jej, že je mým vroucím přáním, abych ho
uspokojil po všech stránkách, že však pochybuji, že bych
mu dovedl vyložiti různé věci, o nichž Jeho Milost
nemůže mít žádné představy, protože se v této zemi nic
podobného nevyskytuje. Že se však vynasnažím seč
budu, abych mu vše vyjádřil v přirovnáních. Poprosil
jsem ho o pomoc, nebude-li se mi dostávati vhodných
slov. Ochotně mi ji slíbil.
Řekl jsem, že jsem se narodil z poctivých rodičů v
daleké zemi, vzdálené od jeho země tolik dnů cesty, že
by ji nej silnější z jeho služebnictva urazil v době, než
slunce vykoná svou celoroční pouť. Že jsem vystudoval

215

na lékaře, jehož úkolem je léčiti rány a úrazy, které
vznikají při neštěstí nebo násilím. Že mé vlasti vládne
člověk rodu ženského, zvaný královna. Že jsem vlast
opustil, abych se domohl bohatství, z něhož bych po
návratu žil i s rodinou. Jak na poslední cestě jsem byl
velitelem lodi a měl pod sebou asi padesát Jehůů, z nichž
mnozí na moři zemřeli, takže jsem je musil doplňovat
jinými z různých národů. Jak naše loď byla dvakrát v
nebezpečí, že ztroskotá, po prvé při velké bouři a po
druhé nárazem na skalisko.
Zde mne můj pán přerušil dotazem, jak se mi podařilo
přemluviti cizince z různých zemí, aby se odvážili se
mnou na moře, když jsem již utrpěl tolik ztrát a
podstoupil tolikeré nebezpečí.
Řekl jsem mu, že to byli lidé, kteří již zoufali nad
svým životem a prchali z rodné země buď pro chudobu,
nebo pro zločiny. Některé přivedly na mizinu soudní pře,
jiní probili majetek v pitkách a v karbanu. Jiní uprchli pro
zradu, mnozí pro vraždu, krádeže, travičství, loupeže,
křivou přísahu, padělám listin, penězokazectví, zběhnutí
nebo přeběhnutí. Většinou však to byli uprchlí trestanci.
Žádný z nich se neodváží vrátiti se domů, aby nebyl
pověšen nebo umořen hlady ve vězení, a proto že jim
nezbývá, než aby si hledali živobytí jinde.
Za tohoto rozhovoru zlíbilo se mému pánu několikrát
mne přerušiti. Pomocí mnohých opisů jsem mu popsal
podstatu jednotlivých zločinů, pro něž většina našeho
mužstva musila prchati z vlasti. Tato práce zabrala
několik dní hovorů, než mi trochu porozuměl.

216

v.

Poněvadž jsem v zemí Hujhnhnmů žil celé tři roky,
bude čtenář jistě očekávati, že mu podobně jako jiní
cestovatelé podám zprávu o mravech a zvycích tamějších
obyvatelů.
Tito ušlechtilí Hujhnhnmové mají od přírody vlohy ke
všem ctnostem a nemají ani ponětí o tom, co to je zlo u
rozumného tvora. Jejich hlavní zásadou tedy je pěstovati
rozum a cele se jím říditi. U nich však není rozum něco
sporného jako u nás, kde lidé dovedou mluviti pro věc i
proti ní, nýbrž působí na člověka okamžitou
přesvědčivostí, jak ani jinak nemůže býti, není-li zmaten
a zatemněn vášní nebo zájmy. A tak hádky, sváry a spory
ve věcech nesprávných nebo sporných jsou zlo u
Hujhnhnmů neznámé.
Přátelství a dobrotivost jsou hlavní ctnosti u
Hujhnhnmů. Neomezují se jen na některé členy, nýbrž
vztahují se na celé plemeno. K cizinci z nej vzdálenějších
končin chovají se stejně jako k nejbližšímu sousedovi. Ať
přijde kamkoliv, všude se cítí jako doma. Zachovávají
slušnost a zdvořilost nejvyšší měrou, ale obřadnost je jim
celkem cizí.
Způsob, jak vychovávají svůj dorost obojího pohlaví,
je výborný a zasluhuje nemálo, abychom jej napodobili.
Mladí nesmějí dostat ani zrnka ovsa až do osmnácti let,
vyjímaje jisté příležitosti, a také mléko mají velmi zřídka.
V létě se pasou dvě hodiny ráno a dvě hodiny večer. To
zachovávají také jejich rodiče. Sluhové však se pasou jen
polovinu času a tráva se jim většinou přináší domů. Jedí

217

ji pak v nejvhodnější době, kdy se bez nich mohou při
práci obejiti.
Mládeži obojího pohlaví se vštěpuje střídmost, pilnost,
tělesný pohyb a čistotnost. Hujhnhnmové vychovávají
svou mládež k síle, rychlosti a otužilosti. Cvičí je v běhu
o závod do kopce a s kopce po příkrých stráních a po
tvrdé, kamenité půdě. Když už jsou celí zpocení, musí
střemhlav skočiti do rybníka nebo do řeky. Čtyřikrát za
rok schází se dorost jednotlivých krajů, aby ukázal své
pokroky v běhu, skoku a jiných výkonech síly a
mrštnosti. Vítěz je odměněn tím, že se složí píseň na jeho
oslavu. Při této slavnosti přiženou sluhové na cvičiště
stádo Jehůů s nákladem sena, ovsa a mléka na hostinu
pro Hujhnhnmy. Jehůové jsou pak hned zase odehnáni,
aby snad při slavnosti nedělali povyk.
Každého čtvrtého roku se koná za jamí rovnodennosti
rada zástupců celého národa. Schází se na planině asi
dvacet mil od našeho domu a zasedá čtyři až pět dnů.
Vyptávají se tam na stav a poměry jednotlivých okresů,
zdaje v nich hojnost či nedostatek sena nebo ovsa, krav
nebo Jehůů. A je-li někde něčeho nedostatek (a to se
stává jen zřídka), okamžitě se to tam dodá jednomyslným
souhlasem a příspěvkem.
Jedno z těchto valných shromáždění konalo se tam za
mého pobytu asi tři měsíce před mým odjezdem. Můj pán
na ně šel jako zástupce našeho okresu. Na tomto
shromáždění se znovu jednalo o jisté staré sporné otázce,
opravdu jediné sporné otázce, která se kdy v této zemi
vyskytla. Když se můj pán vrátil, dal mi o tom
podrobnou zprávu.
Otázka, o níž se jednalo, byla, nemají-li Jehůové být
vyhlazeni s povrchu zemského. Jeden z účastníků pro

218

tento návrh uváděl několik důvodů velmi pádných a
závažných. Poukazoval na to, že Jehůové jsou nejen
nejšpinavější, nejodpornější a nejohavnější tvorové, které
příroda zplodila, nýbrž že jsou také nejvzpurnější a
nejtupější,
nej zlomyslnější,
nejzákeřnější
a
nejškodlivější.
Vyssávali prý by vemena hujhnhnmských krav,
zabíjeli a požírali by jim kočky, sešlapali by jim oves a
trávu, kdyby nebyli neustále hlídáni, a páchali by tisíceré
jiné nepřístojnosti. Uvedl, že se všeobecně tvrdí, že
Jehůové v jejich zemi nebyli odjakživa, nýbrž že se před
dávnými věky objevila dvě taková zvířata na jedné hoře.
Nikdy se nezjistilo, zda se zrodila z úěinku slunečního
horka na hnilobné bláto a kal, nebo z mořského bahna a
pěny. Rozmnožili prý se v krátké době tak, že by málem
přemohli a zamořili celý národ. Aby se tohoto zla zbavili,
podnikli na ně Hujhnhnmové všeobecný hon a nakonec
celé stádo obklíčili. Staří Jehůové byli pobiti a z mláďat
si každý Hujhnhnm ponechal dvě. Chovali je v boudě a
ponenáhlu si je ochočili tak, jak jen je možno ochočiti
zvířata od přírody tak divoká. Používali jich k tahu a
nošení břemen.
Zdá prý se, že na tomto podání je hodně pravdy a že
tito tvorové jistě nejsou ylnhniamšy (čili praobyvatelé
země). Hujhnhnmové a všechna ostatní zvířata chovají k
nim totiž mocnou zášť, která by nikdy nedosáhla
takového stupně, kdyby byli praobyvateli, neboť by už
dávno byli vyhubeni. Že obyvatelé, které napadlo
používati ke službám Jehůů, nemoudře zanedbali chov
oslů, kteří jsou pohledná zvířata, snáze se chovají, jsou
krotší a čistotnější, bez nelibého zápachu a dosti silní na
práci. I když se nevyrovnají Jehůům tělesnou hbitostí a

219

třebaže jejich hýkání není zvuk příjemný, je daleko
snesitelnější než hrozné vytí Jehůů.
Pak mluvil můj pán. Souhlasí prý s názorem, že první
dva Jehůové, kteří byli v této zemi spatřeni, byli sem
přihnáni přes moře. Přibyli na souš a byli opuštěni svými
druhy, uchýlili se do hor a tam se postupně zvrhli, až
zdivočeli mnohem více než jejich druhové v zemi, odkud
přišli tito dva první Jehůové. Důvod, proč to tvrdí, prý
jest, že vlastní nyní jakéhosi podivuhodného Jehůa (mínil
mne), o němž většinou slyšeli a kterého mnozí také
viděli. Pak jim vyprávěl, jak mne našel. Ze celé mé tělo
bylo pokryto umělou hmotou z kůže a srsti jiných zvířat.
Ze mluvím vlastní řečí a bezvadně jsem se naučil jejich.
Ze jsem mu vyprávěl o nehodách, které mne přivedly až
k nim. Jak prý mne viděl bez pokrývky a jak prý se ve
všem podobám Jehůovi, jenže jsem bělejší pleti, méně
zarostlý a mám kratší drápy. Dodal, že jsem se ho snažil
přesvědčiti, že v mé vlasti a v jiných zemích Jehůové
jsou vládnoucími a rozumnými tvory a Hujhnhnmy
chovají v otroctví. Pozoroval prý u mne všechny
vlastnosti Jehůa, jenže jsem trochu civilisovanější
jakýmsi přídechem rozumu. Ten však je o tolik nižší než
rozum Hujhnhnmů, o kolik Jehůové v jeho vlasti stojí
pode mnou.
Hujhnhnmové nemají písma a proto se všechno jejich
vědění předává ústně. U národa tak jednotného, od
přírody nakloněného ke všem ctnostem, řízeného výlučně
rozumem a odloučeného od všeho styku s ostatními
národy, děje se jen málo významných událostí, takže se
dějinné události snadno uchovávají, aniž se zatěžovala
paměť. Již jsem poznamenal, že nepodléhají žádným
chorobám a nepotřebují tedy lékařů. Mají však výtečné

220

léky, složené z bylin, jimiž hojí náhodné pohmožděniny a
řezné rány na spěnací kosti nebo na střele kopyta,
způsobené ostrými kameny, i jiná zranění a úrazy na
různých ěástech těla.
Čas počítají podle oběhu slunce a měsíce, nemají však
rozdělení na týdny. Vyznají se dosti dobře v pohybech
těchto dvou světelných těles a rozumějí i tomu, jak
vzniká zatmění. A to je největší objev, kterého dosáhli
jejich hvězdáři.
V básnictví, to se musí uznati, předčí všechny ostatní
smrtelníky. Správnost jejich přirovnání a podrobná
věrnost jejich popisů jsou věru nenapodobitelné. Jejich
verše oplývají těmito přednostmi a obsahují buď
nadšenou chválu přátelství, nebo oslavu těch, kdo
zvítězili v závodech a v jiných cvicích.
Ač jsou jejich budovy hrubé a prosté, nejsou
nepohodlné. Jsou dobře vybaveny, aby je chránily před
nepřízní zimy a horka. Roste u nich jakýsi strom, jenž
dosahuje stáří čtyřiceti roků a pak se uvolní v kořenech a
při první bouři se skácí. Tyto stromy jsou rovného
vzrůstu a Hujhnhnmové je ostrým kamenem (neznají
totiž železa) zahrocují jako koly. Pak je zarážejí do země
asi deset palců od sebe a propletou ovesnou slámou nebo
proutím. Střecha i dveře jsou dělány týmž způsobem.
Hujhnhnmové používají vyhloubeného místa na
předních nohou mezi spěnací kostí a kopytem jako my
používáme rukou, a to mnohem zručněji, než jsem si
zprvu dovedl představiti. Viděl jsem, jak bílá klisna z
naší rodiny navlékla tímto kloubem nit do jehly (kterou
jsem jí schválně půjčil). Stejným způsobem dojí krávy,
žnou oves a vykonávají všechny práce, při nichž je třeba
rukou. Mají jakýsi tvrdý pazourek, který obrušují o jiné

221

kameny a tak z něho zhotovují nástroje, jež jim slouží za
klíny, sekyry a kladiva. Pazourkovým nářadím také kosí
seno a žnou oves, které rostou divoce na polích. Jehůové
odvážejí snopy domů na vozech a sluhové je vydusávají
ve zvláštních krytých kůlnách. Získané zmí se uskladní
na sýpkách. Zhotovují si neumělé hliněné a dřevěné
nádoby, hliněné pak vypalují na slunci.
Vyhnou-li se úrazům, umírají jedině stářím a jsou
pochováváni na místech co nej odlehlejších. Jejich přátelé
a příbuzní nevyjadřují ani radost, ani žal nad jejích
úmrtím. Ani umírající nedává najevo nejmenší lítosti, že
odchází se světa, spíše se chová, jako by se měl vrátiti
domů z návštěvy některého souseda. Vzpomínám si, že
můj pán byl jednou domluven se svým přítelem a jeho
rodinou, že ho přijdou navštívit v nějaké důležité
záležitosti. Ve stanovený den přišla paní a její dvě dítky
velmi pozdě. Omluvila se za oba, nejprve za svého
manžela, který, jak pravila, toho rána právě Ihnuwhn.
Toto slovo je v jejich řeěi velmi výstižné, nelze je však
snadno přeložiti. Znamená: odebrati se ke své první
matce. Že nepřišla dříve, omlouvala tím, že její manžel
zemřel pozdě dopoledne a že se hodnou chvíli radila se
svým služebnictvem o vhodném místě, kam by měli jeho
tělo uložiti. A pozoroval jsem, že se u nás chovala tak
radostně jako ostatní. Zemřela pak asi za tři měsíce.
Hujhnhnmové dožívají se obyčejně sedmdesáti až
pětasedmdesáti let, velmi zřídka osmdesáti. Několik
týdnů před smrtí pociťují postupné upadání sil, ale bez
bolesti. Po tu dobu je hojně navštěvují přátelé, neboť
sami již nemohou tak pohodlně a radostně vycházeti.
Přece však asi deset dnů před smrtí, jejíž příchod
odhadnou téměř vždy správně, oplatí návštěvy, které jim

222

vykonali nejbližší sousedé. Jedou při tom na nízkých
vozech, tažených Jehůy. Tohoto povozu používají nejen
při této příležitosti, ale také když zestárnou a jedou na
delší cestu, nebo když při úrazu ochromnou. A proto,
když umírající Hujhnhnmové oplácejí tyto návštěvy,
rozloučí se slavnostně se svými přáteli, jako by odjížděli
do vzdálených končin země, kde se rozhodli strávit
zbytek života.
Nevím, stojí-li za zmínku, že Hujhnhnmové nemají ve
svém jazyku slov na vyjádření něčeho zlého, kromě slov,
která si odvozují z ohyzdnosti nebo špatných vlastností
Jehůů. Tak označují hloupost služebníkovu, přestupek
dítěte, kámen, který jim zraní nohu, trvale špatné počasí a
podobně příslušným slovem, k němuž přidají Jehů. Na
příklad: hhnm Jehů, whnaholm Jehů, ynlhmndwihlma
Jehů, a
špatně
postavený
dům
se nazývá
ynholmhnmrohlnw Jehů.
Mohl bych se s velkým potěšením obšírněji rozepsati
o způsobech a ctnostech tohoto výtečného národa.
Poněvadž však zamýšlím vydati zakrátko samostatné dílo
výlučně tomu věnované, odkazuji na ně čtenáře a zatím
mu vylíčím, jaká smutná pohroma mne postihla.

223

VI.
Zařídil jsem si život docela podle svého srdce. Můj
pán mi dal postaviti světnici podle jejich způsobu asi šest
loktů od domu. Vymazal jsem stěny a podlahu hlínou a
pokryl sítěnými rohožemi vlastní výroby. Připravil jsem
si konopí, jež tu roste divoce, a utkal si z něho jakési
sypky. Naplnil jsem je peřím různých ptáků. Ptáky jsem
lovil do ok ze srsti Jehůů a skýtali mi výbornou potravu.
Nožem jsem si zrobil dvě židle a ryzák mi při tom
pomáhal s hrubší a namáhavější prací. Když mé šaty byly
roztrhány na hadry, pořídil jsem si jiné z kůžek králíků a
jistého krásného zvířete asi téže velikostí, zvaného
nnuhnoh, jehož kůže je pokryta jemným chmýřím. Z těch
jsem si také zhotovil dosti slušné punčochy. Střevíce
jsem si podrazil dřevem, které jsem odřízl ze stromu a
připevnil ke koženému svršku. A když se svršky zničily,
nahradil jsem je novými z kůže Jehůů, vysušené na
slunci. Často jsem vybíral z dutých stromů med a mísil
jej s vodou nebo jedl ke chlebu. Nikdo by nemohl
dosvědčit lépe než já pravdivost dvou zásad, že totiž
přirozené potřeby lze snadno ukojiti a že nutnost je
matkou vynalézavosti.
Těšil jsem se dokonalému tělesnému zdraví a
duševnímu klidu. Netrpěl jsem proradností nebo
nestálostí přátel ani křivdami tajných nebo zjevných
nepřátel. Neměl jsem důvodu podpláceti a lichotiti, abych
získal přízeň nějakého mocného člověka nebo jeho milce.
Nepotřeboval jsem ochran) proti podvodům nebo útisku.
Nebylo tu ani lékaře, který by mi ničil tělo, ani advokáta,
který by mne připravil o majetek. Nebylo tu udavačů,

224

posměváčků, pomlouvaču, kapsářů, lupičů, právních
zástupců, karbaníků, nudných mluvků, vrahu, zlodějů.
Nebylo tu ani šejdířských kupců nebo řemeslníků, ani
pýchy, ješitnosti nebo strojenosti; žádných hejsku, opilců,
ani hubatých marnotratných žen, ani dotěrných,
pánovitých, hašteřivých, křiklounských, duchaprázdných,
domýšlivých a klnoucích kumpánů; ani pánů, ani soudců,
ani tanečních mistrů.
Dostalo se mi cti, že jsem býval uváděn do společnosti
Hujhnhnmů, kteří přišli k mému pánovi na návštěvu nebo
na oběd. Jeho Milost mi vždy velmi laskavě dovolila,
abych zůstal ve světnici a naslouchal jejich rozhovoru.
On i jeho společníci se často ke mně snížili, aby se
mne na něco tázali a vyslechli mou odpověď. Někdy
jsem také měl čest doprovázeti svého pána na návštěvy u
jiných. Nikdy jsem si však nedovolil mluviti, leč byl-li
jsem tázán. Působilo mi však nekonečnou rozkoš, že
mohu skromně naslouchati při takových rozhovorech,
kde se neřeklo nic, co by nebylo užitečné. A to se ještě
vyjadřovalo slovy co nej stručnějšími a nej výstižnějšími.
Kdo mluvil, mluvil pro radost sobě a pro radost svým
druhům. Nikdo nepřerušoval, nebylo v nich nudy,
nakvašenosti nebo různosti názorů. Vládne u nich
přesvědčení, že když se lidé sejdou, zvyšuje krátké
mlčení úroveň jejich rozhovoru. Shledal jsem, že je to
pravda, neboť v těchto krátkých přestávkách rodily se v
jejich duchu nové myšlenky, které rozmluvu velice
oživovaly.
Přiznávám se upřímně, že jsem tu trochu vědomostí,
které vůbec mají jakou cenu, získal od svého pána a z
poslouchání jeho rozhovorů s přáteli. Podivoval jsem se
síle, ztepilosti a rychlosti těchto tvorů a takový soulad

225

ctností u osob tak milých vzbuzoval u mě nejhlubší úctu.
Z poěátku jsem sice nepociťoval té přirozené bázně,
kterou k nim chovají Jehůové a všechna ostatní zvířata.
Znenáhla však ve mně vzrůstala, mnohem dříve, než
jsem tušil, a byla prostoupena uctivou láskou a vděčností,
že se ke mně snižují a odlišují mne od ostatních
příslušníků mého rodu.
Když jsem myslil na své přátele, své krajany nebo na
lidské pokolení vůbec, pokládal jsem je po právu za
Jehůy jak stavbou těla, tak duševními sklony, jen trochu
civilisovanější a nadané schopností mluviti, kteří vsak
nepoužívají rozumu k ničemu jinému, než aby
zdokonalili a zmnohonásobili ty neřesti, které jejich
bratři v této zemi provozují jen v té míře, v jaké jim je
příroda dala. Když jsem náhodou spatřil obraz své
postavy v jezírku nebo ve studánce, odvrátil jsem svou
tvář s hrůzou a opovržením nad sebou samým. Lépe jsem
snášel pohled na obyčejného Jehůa než na svou vlastní
osobu.
A jak jsem tak stále rozmlouval s Hujhnhnmy a se
zálibou se na ně díval, počal jsem nevědomky
napodobovati jejich chůzi a posunky. Nyní je to u mne již
zvyk. Moji přátelé mi často vytýkají, že klusám jako kůň,
ale já to pokládám za velikou poklonu. Také nezapírám,
že při řeči snadno upadám v tón a způsob řeči
Hujhnhnmů, a když se mí proto vysmívají, vyslechnu to
bez nejmenší urážky.
Uprostřed všeho toho štěstí, a když jsem se již
domníval, že jsem se tam usadil nadobro, poslal pro mne
můj pán jednoho rána o něco dříve, než byla jeho
obvyklá hodina. Poznal jsem podle jeho pohledu, že je na
rozpacích a že neví, jak začíti s tím, co mi chtěl říci. Po

226

krátkém mlčení mi řekl, že neví, jak přijmu to, co mi
hodlá oznámiti. Že prý na posledním valném
shromáždění, když se projednávala otázka Jehůů,
zástupci se nad tím pohoršovali, že chová Jehůa (mínili
mne) spíš jako Hujhnhnma než jako domácí zvíře. Prý se
o něm ví, že se mnou často rozmlouvá, jako by mu z mé
společnosti mohla vzejiti nějaká výhoda nebo potěšení.
Že se takové jednání neshoduje ani s rozumem, ani s
přírodou, a že je to něco u nich dosud neslýchaného.
Shromáždění ho proto vyzvalo, aby mne buď používal
jako ostatních Jehůů nebo aby mi rozkázal odplouti tam,
odkud jsem přišel.
Praní z těchto možností prý rozhodně odmítli všichni
Hujhnhnmové, kteří mne kdy viděli u nás nebo ve svých
domech. Uváděli, že mám jisté zárodky rozumu, a kdyby
ty se spojily s přirozenou zvrhlostí Jehůů, vzniklo by
nebezpečí, že bych je mohl zlákati do lesnatých a
hornatých částí země a voditi je za noci ve stádech, aby
Hujhnhnmům hubili dobytek. Jsou prý od přírody draví a
štítí se práce.
Můj pán dodal, že sousední Hujhnhnmové na něho
denně naléhají, aby brzy vyhověl výzvě valného
shromáždění, a že to už opravdu nemůže dlouho
odkládat.
Nepokládá prý za nemožné, že bych mohl doplouti do
nějaké jiné země a proto že si přeje, abych si zrobil
nějaké plavidlo podobné tomu, které jsem mu kdysi
vylíčil, a to že mne ponese po moři. Při práci prý mi
budou pomáhati jeho vlastní sluhové i sluhové sousedů.
Nakonec řekl, že pokud jde o něho, rád by si mne
ponechal ve svých službách až do smrti, neboť se
přesvědčil, že jsem se vyléčil z některých špatných zvyků

227

a sklonů tím, že jsem se snažil napodobiti Hujhnhnmy,
pokud toho jen má nižší přirozenost byla schopna.
Měl bych zde ětenáře upozorniti, že nařízení valného
shromáždění v této zemi se označuje slovem hnhloayn.
Pokud to lze překladem vystihnouti, znamená to výzvu.
Nedovedou si totiž představiti, jak by bylo možno
rozumného tvora nutiti. Takové bytosti lze jen raditi nebo
ji vyzvati. Nikdo prý nemůže odepříti poslušnost rozumu,
aniž se vzdal nároku na titul rozumného tvora.
Při řeči svého pána jsem upadl do nejhlubšího
zármutku a zoufalství. Nemoha tato muka snésti, klesl
jsem mu v mdlobách k nohám. Když jsem přišel k sobě,
řekl mi, že usoudil, že jsem mrtev (tento národ totiž není
podroben žádným podobným hříčkám přírody).
Odpověděl jsem slabým hlasem, že smrt by pro mne byla
příliš velkým štěstím. Ze sice nemohu vytýkati
shromáždění jeho výzvu, ani přátelům jejich naléhání,
přece však svým slabým a zkaženým rozumem soudím,
že trochu méně přísnosti by snad neodporovalo rozumu.
Že neuplavu ani míli a nejbližší země že je vzdálena jistě
aspoň sto mil. Že v jejich zemi úplně chybí mnohé věci,
jichž je třeba k zhotovení malého člunu, na němž bych
odplul. Nicméně že se o to pokusím z poslušnosti a
vděčnosti k Jeho Milosti, ač jsem přesvědčen, že je to
nemožné, a pokládám se tedy již za zasvěcence smrti. Že
jistá vyhlídka na násilnou smrt je ještě nejmenší strastí.
Dejme tomu, že bych si zachránil život nějakým
neobyčejným dobrodružstvím. Jak bych mohl klidně
mysliti na to, že budu tráviti život mezi Jehůy a že opět
upadnu do svých starých neřestí, nemaje dosti příkladů,
které by mne vedly a udržovaly na cestě ctnosti?

228

Věděl jsem příliš dobře, na jakých pevných důvodech
jsou založena všechna rozhodnutí moudrých Hujhnhnmů
a že jimi nemohou otřásti námitky, které činím já, bídný
Jehů. Vzdal jsem proto pokorné díky za pomoc sluhů při
stavbě člunu a poprosil Jeho Milost o přiměřenou lhůtu
pro tak nesnadnou práci. Řekl jsem mu, že se pokusím
zachrániti svůj bídný život, a vrátím-li se někdy do vlasti,
jistě velmi prospěji svému rodu, budu-li hlásati chválu
slavných Hujhnhnmů a stavětí jejich ctnosti všemu
lidstvu před oči jako vzor.
Můj pán mi několika slovy velmi milostivě odpověděl
a povolil mi na stavbu člunu lhůtu dvou měsíců.
Ryzákovi, mému spoluslužebníkovi (mohu si nyní
dovoliti jej tak nazvati, když jsem tak vzdálen), nařídil,
aby se řídil mými pokyny. Řekl jsem totiž pánovi, že mi
jeho pomoc postačí a věděl jsem, že ke mně chová
příchylnost.
Prvním mým úkolem bylo, že jsem se v jeho
společnosti odebral na ono místo na pobřeží, kde mne má
vzbouřená posádka dala vysaditi na břeh. Vystoupil jsem
na kopec a rozhlížel se po moři na všechny strany. Měl
jsem dojem, že vidím na severovýchodě ostrůvek. Vytáhl
jsem svůj kapesní dalekohled a jasně jsem jej rozeznal asi
ve vzdálenosti pěti mil, jak jsem se dohadoval. Ryzákovi
však se zdálo, že je to jen modrý mráček. Neměl totiž
ponětí, že by mohla býti ještě nějaká země mimo jeho
vlast a proto nedovedl tak přesně rozeznávati vzdálené
předměty na moři jako my, kteří s tímto živlem máme
tolik co ěiniti.
Jakmile jsem objevil tento ostrov, již jsem
nerozvažoval, nýbrž rozhodl jsem, že to bude možno-li,

229

první místo mého vyhnanství a že vše další přenechám
osudu.
Vrátil jsem se domu a poradil se s ryzákem. Šli jsme
do nedalekého mlázi a tam jsme uřízli několik dubových
prutů silných asi jako hůl a několik silnějších kusů. Já
řezal nožem a on ostrým pazourkem, připevněným velmi
dovedně podle jejich způsobu ke dřevěné rukojeti.
Nebudu vsak čtenáře obtěžovati podrobným líčením
svého řemeslnického umění. Staěí, řeknu-li, že jsem v
šesti týdnech s pomocí ryzáka, jenž konal nejnamáhavější
práce, zrobil jakousi indiánskou kanoi, ale mnohem větší.
Potáhl jsem ji kožemi Jehůů, pevně sešitými koženými
nitěmi, jež jsem si také sám vyrobil. Plachtu jsem také
zhotovil z koží těchto zvířat. Používal jsem však co
nejmladších, neboť starší byly příliš tuhé a silné. Dále
jsem si opatřil čtyři vesla. Do člunu jsem složil zásobu
vařeného masa, králíků a drůbeže, a vzal s sebou dvě
nádoby, jednu naplněnou mlékem a druhou vodou.
Vyzkoušel jsem svou kanoi na velkém rybníku
nedaleko pánova domu a opravil nedostatky. Všechny
skuliny jsem vymazal lojem z Jehůů, až byl člun
neprostupný a schopný nésti mne i můj náklad. A když
byl člun co nejúplněji vybaven, dal jsem jej opatrně
dovézti na voze k moři. Vůz byl tažen Jehůy za dozoru
ryzáka a ještě jednoho služebníka.
Když vše bylo připraveno a den odjezdu nadešel,
rozloučil jsem se se svým pánem a s celou rodinou. Slzy
mi při tom zaplavily oči a srdce žalem usedalo.
Ale Jeho Milost rozhodla ze zvědavosti a snad také
(mohu-li to říci bez domýšlivosti) částečně i z laskavosti
ke mně, že mě doprovodí až ke člunu. Pozval také
několik sousedních přátel, aby šli s ním.

230

Musil jsem přes hodinu čekati na odliv. Když jsem
pak viděl, že vítr vane velmi příznivě směrem k ostrovu,
k němuž jsem chtěl plouti, rozloučil jsem se se svým
pánem po druhé. Ale když jsem se chtěl před ním
vrhnouti na tvář, abych mu políbil kopyto, prokázal mi
čest, že je zvolna pozvedl k mým ústům.
Dobře vím, jak často mi bylo vytýkáno, že jsem se
zmínil o této podrobností. Moji pomlouvači totiž
pokládají za nepravděpodobné, že tak vznešená a urozená
osoba by se byla snížila, aby vyznamenala tvora tak
nízkého, jako jsem já.
Také jsem nezapomněl, jak se někteří cestovatelé
chlubí neobyčejnými projevy přízně, jichž se jim dostalo.
Kdyby však tito kritikové znali jen trochu lepe
ušlechtilou a laskavou povahu Hujhnhnmu, brzy by
změnili svůj názor.
Poroučel jsem se také ostatním Hujhnhnmum, kteří
přišli s Jeho Milostí. Pak jsem vstoupil do kanoe a odrazil
od břehu.

231

VII.
Nastoupil jsem tuto zoufalou plavbu dne 15 února
1715 v devět hodin dopoledne Vítr byl velmi příznivý. Z
počátku jsem používal jen vesel. Pak jsem si uvědomil,
že se brzy unavím a že by se vítr mohl obrátiti, a odvážil
jsem se napnouti svou malou plachtu. A tak jsem plul,
podporován odlivem, rychlostí asi půl mile za hodinu,
pokud jsem to mohl odhadnouti. Můj pan se svými
přáteli zůstal na břehu, až jsem jim skoro zmizel
z dohledu. Často jsem slyšel, jak ryzák (který mě vždy
měl rád) volá: Hnuv il/a nyha, majah Jehů\ čili „Dej na
sebe pozor, milý Jehů!“
Mým úmyslem bylo objeviti pokud možno nějaký
neobydleny ostrůvek, který by stačil, abych si na něm
vlastni prací opatřil nejnutnější životni potřeby. To bych
byl pokládal za větší štěstí, než kdybych byl prvním
ministrem na nej vznešenějším evropském dvoře. Tak
strašné pro mne bylo pomyšleni, že se vrátím a budu žiti
ve společnosti a pod vládou Jehuů. V takové samotě,
jakou jsem si přál, mohl bych se těšiti aspoň ze svých
myšlenek a s rozkoší přemýšleti o ctnostech nedostižných
Hujhnhnmu, aniž bych měl příležitost upadnouti zpět do
neřestí a zkaženosti svého rodu.
Snad si čtenář pamatuje, co jsem vypravoval, když se
mé mužstvo proti mně vzbouřilo a uvěznilo mě v mé
kajutě. Jak jsem tam byl uzavřen po několik týdnů a
nevěděl, kterým směrem plujeme. A když mě na hlavním
člunu vysadili na břeh, jak se mi námořníci zapřísahali,
ať spravedlivě či křivě, že nevědí, v kterém konci světa
jsme. Domníval jsem se však tehdy, že jsme asi deset

232

stupňů na jih od Mysu dobré naděje čili asi na čtyřicátém
pátém stupni jižní šířky. Usoudil jsem tak podle několika
všeobecných slov, která jsem od nich zaslechl, když jsme
byli, jak jsem předpokládal, na jihovýchod od
zamýšleného směru na Madagaskar. A třebaže to nebylo
nic víc než domněnka, přece jsem se rozhodl zamířiti na
východ. Doufal jsem, že se dostanu na jihozápadní
pobřeží Nového Holandu nebo snad na nějaký takový
ostrůvek, po jakém jsem toužil, ležící od něho na západ.
Vál silný západní vítr a do šesti hodin do večera jsem
urazil, jak jsem odhadoval, aspoň osmnáct mil k
východu. Tu jsem spatřil malinký ostrůvek, vzdálený asi
půl míle, a zakrátko jsem k němu doplul. Byla to pouze
skála s jednou menší zátokou, kterou časem vyhloubily
nárazy bouře. Tam jsem vplul se svým člunem.
Vyšplhal jsem se na skálu a jasně jsem viděl zemi na
východě, táhnoucí se od jihu k severu.
Celou noc jsem přespal v kanoi. Časně zrána jsem se
opět vydal na cestu a za sedm hodin jsem doplul k
jihovýchodnímu cípu Nového Holandu. To mě utvrdilo v
domněnce, kterou jsem již dlouho choval, že mapy a
plány zakreslují tuto zemi aspoň o tři stupně dále na
východ, než je ve skutečnosti. Již před mnoha lety řekl
jsem tuto myšlenku svému vzácnému příteli, panu
Heřmanu Molloví, a uvedl jsem mu pro ni také své
důvody. Leč on se raději přiklonil k jiným spisovatelům.
Na místě, kde jsem přistál, nespatřil jsem žádných
obyvatelů. Neměl jsem však zbraní a proto jsem se
neodvažoval příliš hluboko do nitra země. Na břehu jsem
našel několik lastur. Snědl jsem je syrové, neboť jsem se
obával rozdělati oheň, aby mě snad neobjevili
domorodci. Celé tři dny jsem se živil jen ústřicemi a

233

přílipkami, abych si šetřil zásoby. A na štěstí jsem našel
potůček s výbornou vodou, což mi velice pomohlo.
Čtvrtého dne, když jsem se časně zrána odvážil trochu
příliš daleko, spatřil jsem na výšince sotva pět set loktů
vzdálené dvacet až třicet domorodců. Byli úplně nazí,
muži, ženy a děti, a jak jsem poznal podle kouře, tábořili
kolem ohně. Jeden z nich mě zpozoroval a upozornil
ostatní. Pět mužů se pustilo za mnou, ženy a děti nechali
u ohně.
Spěchal jsem, co jsem mohl, ke břehu, vsedl do kanoe
a odrazil. Když divoši postřehli, že prchám, běželi za
mnou, a než jsem se dostal dosti daleko na moře,
vystřelili po mně šíp, který mě hluboce zranil na vnitřní
straně levého kolena. Zůstane mi po tom známka až do
hrobu. Měl jsem obavu, není-li šíp otráven, Odvesloval
jsem z dosahu jejich střel (moře bylo klidné)., pokusil
jsem se ránu vyssát a co nejlépe jsem ji obvázal.
Byl jsem na rozpacích, co mám podniknout, neboť
jsem se neodvažoval vrátiti se do téhož přístaviště. Dal
jsem se tedy na sever a musil jsem veslovati, neboť vítr,
byť mírný, vál proti mně od severozápadu. Když jsem se
tak rozhlížel po nějakém bezpečném přístavišti, spatřil
jsem na severovýchodě plachetnici. Jevila se každým
okamžikem zřetelnější, takže jsem se rozpakoval mam-li
na ni ěekati nebo ne. Nakonec však zvítězil můj odpor k
jehůovskému plemeni, otočil jsem kanoe, napjal plachtu
a vesloval co nejusilovněji zároveň k jihu.
Dostal jsem se do téže zátoky, z které jsem vyplul, a
raději jsem se chtěl vydati těmto barbarům, než žiti s
evropskými Jehůy. Přitáhl jsem kanoe co nejblíže k břehu
a skryl se za kamenem u potůčku, v němž tekla, jak jsem
se již zmínil, výborná voda.

234

Loď připlula až na půl míle k zatočině a vyslala hlavní
člun s nádobami pro čerstvou vodu (jak se zdá, bylo toto
místo dobře známo). Já jsem však člun zpozoroval
teprve, když už byl skoro u břehu, a tu již bylo pozdě
hledati jiný úkryt.
Když přistáli, zpozorovali námořníci mé kanoe.
Důkladně vše prohrabali a usoudili, že majitel nemůže
býti daleko. Čtyři z nich, dobře ozbrojeni, prohledali
každou trhlinu a každý pelech, až mě konečně našli.
Ležel jsem za balvanem tváří k zemi.
Chvíli se užasle dívali na mé podivné, neumělé šaty,
na můj kabát z kozí, dřevem podražené střevíce a
kožišinové punčochy. Nicméně z toho usoudili, že
nejsem domorodec, neboť ti chodí vesměs nazí. Jeden z
námořníků mě portugalský vyzval, abych vstal, a tázal se
mě, kdo jsem. Rozuměl jsem portugalský velmi dobře.
Postavil jsem se s velkou námahou na nohy a
odpověděl mu co nej uctivěji, že jsem ubohý Jehů,
vypovězený ze země Hujhnhnmů. A prosil jsem je, aby
mi laskavě dovolili odejít. Užasli, když mě slyšeli
odpovídati jejich jazykem, a podle mé pleti poznali, že
jsem jistě Evropan. Byli však na rozpacích, co myslím
slovy Jehu a Hujhnhnm a zároveň se dali do smíchu
podivnému přízvuku mé řeči, který se podobal koňskému
ržání.
Po celou tu dobu jsem měl střídavé záchvaty strachu a
nenávisti. Opět jsem je velmi snažně poprosil, abych
směl odejiti, a pomalu jsem se šinul ke svému člunu.
Oni mě však zadrželi a ptali se, z které jsem země,
odkud přicházím a mnoho jiných věcí. Odpověděl jsem,
že jsem opustil vlast asi před pěti roky, kdy mezi jejich a

235

mou vlastí vládl mír. Vyslovil jsem proto naději, že mě
nebudou pokládati za nepřítele, neboť jim nepřeji nic
zlého, nýbrž že jsem jeři ubohý Jehů, který hledá nějaký
opuštěný kout, kde by strávil zbytek svého nešťastného
života.
Když začali mluviti, připadalo mi, že jsem nikdy
neslyšel ani neviděl nic tak nepřirozeného. Zdálo se mi to
tak obludné, jako kdyby u nás začal mluvit pes nebo
kráva nebo v zemi Hujhnhnmů Jehů. Počestní Portugalci
byli neméně udiveni mým podivným oděvem a zvláštním
způsobem, jímž jsem vyslovoval slova, kterým jinak
docela dobře rozuměli. Mluvili se mnou velmi vlídně a
říkali, že mě jejich kapitán určitě doveze zdarma do
Lisabonu a odtud prý se budu moci vrátiti do vlasti. Dva
námořníci prý se vrátí na loď, oznámí kapitánovi, co
viděli, a vyžádají si rozkazy. Nezaručím-li se jim
přísahou, že neuteku, budou prý mě zatím držet mocí.
Pokládal jsem za nejlepší souhlasiti s jejich návrhem.
Dychtivě se mě vyptávali na mé osudy, ale já jsem jejich
zvědavost ukoj oval jen velmi skoupě. Všichni se
domnívali, že mi neštěstí pomátlo rozum.
Za dvě hodiny se vrátil člun, který odvezl nádoby s
vodou, s kapitánovým rozkazem, aby mě dopravili na
palubu. Padl jsem na kolena, aby mě ponechali na
svobodě, ale vše bylo marné. Muži mě svázali provazy,
naložili mě do člunu a odtud mě dopravili naloď a do
kapitánovy kajuty.
Jmenoval se Pedro de Mendez. Byl to muž velmi
laskavý a šlechetný. Žádal mě, abych mu vyprávěl o
svých osudech a přál si věděti, co bych jedl nebo pil.
Pravil, že se ke mně všichni budou chovat jako k němu
samému a mluvil tak vlídně, že jsem se divil, že

236

nacházím u Jehůa tolik zdvořilosti. Já však jsem zarytě
mlěel a div jsem neomdlel zápachem, který vycházel z
něho a jeho mužstva. Posléze jsem si přál něco pojisti z
mého člunu. On mi však poručil kuře a výborné víno, a
pak nařídil, aby mi bylo ustláno ve velmi čisté kajutě.
Nechtěl jsem se vůbec svléci a jen jsem si lehl na
rozesílanou postel.
Za půl hodiny, když jsem si myslil, že mužstvo je u
oběda, vyšel jsem a dostal se až k okraji lodi. Raději jsem
chtěl skočiti do moře a dáti život v sázku, než zůstati
mezi Jehůy. Avšak jeden námořník mi v tom zabránil.
Oznámil to kapitánovi a byl jsem pak v kajutě přivázán
řetězem.
Po obědě přišel ke mně Don Pedro a přál si věděti,
proč jsem učinil tak zoufalý pokus. Ujišťoval mě, že pro
mne chce učiniti vše, co je v jeho moci, a mluvil tak
dojemně, že jsem se konečně k němu snížil a jednal s ním
jako s tvorem, který má jistou trochu rozumu. Podal jsem
mu kratičkou zprávu o své plavbě, o vzbouření mužstva,
o zemi, kde mě vysadili na břeh a o svém tříletém pobytu
v té zemi. Díval se na to všechno, jako by to byl nějaký
sen nebo vidění.
To mě hluboce urazilo a ponížilo. Zapomněl jsem totiž
úplně na schopnost lháti, jež je pro Jehůy tak příznačná,
že mají sklon pochybovati o pravdomluvnosti druhých
svého rodu. Ptal jsem se ho, je-li v jeho vlasti zvykem
říkati něco, co není. Ujistil jsem ho, že jsem téměř
zapomněl, co znamená slovo lež, a že kdybych byl žil
tisíc let v zemi Hujhnhnmů, nikdy bych byl neuslyšel lži
ani od nejnižšího služebníka. Že je mi to úplně jedno,
věří-li mi či nevěří. Že však z vděčnosti za jeho laskavost
zamhouřím tak dalece oči nad jeho zkažeností a odpovím

237

mu na všechny námitky, které by snad chtěl učiniti. Pak
že snadno pozná, co je pravda.
Kapitán, moudrý muž, snažil se chvíli přistihnouti mě,
zda se ve vypravování nějak nepodřeknu. Koneěně se
však přesvědčil o mé pravdomluvnosti. Podotkl však, že
hlásám-li takovou neochvějnou lásku k pravdě, musím se
mu zavázati čestným slovem, že mu budu na této plavbě
společníkem a nepodniknu nic proti svému životu. Jinak
že by mě musil chovati jako vězně až do Lisabonu. Dal
jsem mu slib, o nějž mě žádal. Zároveň však jsem se
ohradil, že raději budu snášeti největší útrapy, než bych
se vrátil a žil mezi Jehůy.
Naše plavba ubíhala bez pozoruhodných příhod. Z
vděčnosti ke kapitánovi a na jeho vážnou prosbu sedával
jsem s ním někdy a snažil se potlačiti svůj odpor k
lidskému pokolení, často však přece jen propukal, ale
kapitán to přecházel bez poznámky. Většinu dne zdržoval
jsem se ve své kajutě, abych se vyhnul styku s mužstvem.
Kapitán mě často snažně žádal, abych odložil svůj
divošský oděv a nabízel se, že mi půjčí svůj nejlepší
oblek. Nedal jsem se přemluviti, neboť se mi příčilo
obléci něco, co nosil na svém těle Jehů. Žádal jsem ho
pouze, aby mi laskavě půjčil dvě čisté košile. Domníval
jsem se, že těmi se tolik neposkvrním, neboť byly po něm
prány. Převlékal jsem šije ob den a sám jsem šije pral.
Připluli jsme do Lisabonu dne 5. listopadu 1715. Když
jsme přistáli, přiměl mě kapitán, abych se zabalil do jeho
pláště, aby se kolem mne neshlukla luza. Zavedl mě do
svého domu a na mou vážnou prosbu mi vykázal nejvyšší
pokoj na zadní straně. Zapřísáhl jsem ho, aby přede
všemi lidmi pomlčel o tom, co jsem mu vyprávěl o

238

Hujhnhnmech. Sebemenší zmínka o takovém příběhu by
nejen přilákala množství zvědavců, ale pravděpodobně
by mě uvrhla do nebezpečí, že budu uvězněn nebo
dokonce upálen inkvisicí.
Kapitán mě přemluvil, abych si dal ušiti oblek.
Nechtěl jsem dovolit, aby mi krejčí vzal míru, ale Don
Pedro měl téměř stejnou postavu jako já, takže mi padly
dosti dobře. Opatřil mi ještě jiné nezbytnosti, vesměs
nové. Přesto jsem je větral dvacet čtyři hodiny, než jsem
byl s to jich užívati.
Kapitán byl svobodný a měl jen tři sluhy. Žádný z
nich mi nesměl posluhovati při jídle. Kapitán mi vůbec
ve všem vycházel tak vstříc a měl takové porozumění, že
jsem opravdu počal jeho společnost dobře snášet.
Dokázal u mne dokonce tolik, že jsem se konečně
odvážil vyhlédnout z okna na zadní straně.
Postupně mě přivábil do jiného pokoje, Nahlédl jsem
odtud do ulice, ale v hrůze jsem hlavu ihned odvrátil. Za
týden se mu podařilo zlákati mě až dolů ke dveřím.
Cítil jsem, že se má hrůza zmenšuje, avšak má
nenávist a opovržení se zdály síliti. Konečně jsem se
odvážil vyjiti v jeho společnosti na ulici, ale nos jsem si
vždycky před každou takovou vycházkou dobře ucpal
routou nebo někdy tabákem.
Po deseti dnech, když jsem kapitána částečně zasvětil
do svých rodinných poměrů, počal mi klásti na srdce jako
věc cti a svědomí, abych se vrátil do vlasti a žil tam s
manželkou a s dětmi. Řekl mi, že v přístavu právě kotví
vhodná loď připravená k odjezdu a že mí vše nutné
zařídí. Bylo by nudné, kdybych opakoval jeho důvody a
své námitky. Říkal, že je to vůbec vyloučeno, abych
našel takový osamělý ostrov, na jakém jsem si přál žiti,

239

že však ve svém domě budu svým pánem a že mohu
tráviti čas tak odloučeně, jak jen se mi zlíbí.
Konečně jsem povolil, vida, že se nic lepšího udělati
nedá. Vyplul jsem z Lisabonu 24. listopadu na obchodní
lodi, ale nikdy jsem se neptal, kdo je velitelem. Don
Pedro mě doprovodil až na loď a půjčil mi dvacet liber.
Dojemně se se mnou rozloučil a při rozchodu mě objal.
Snesl jsem to, co nejlépe jsem dovedl. Na této poslední
plavbě jsem se nestýkal ani s velitelem, ani s nikým z
mužstva. Předstíral jsem, že jsem nemocen a zůstával
neustále ve své kajutě. Dne 5. prosince 1715 jsme asi v
devět hodin dopoledne zakotvili v Downsu a ve tři
hodiny odpoledne jsem šťastně dorazil do svého domu
v Redriffu.
Manželka a rodina mě přivítaly s velkým překvapením
a radostí, neboť již byly přesvědčeny, že jsem jistě mrtev.
Musím se však otevřeně přiznati, že pohled na ně mě
naplnil jen nenávistí, nechutí a opovržením. A to tím
více, když jsem si uvědomil, v jak úzkém příbuzenském
poměru s nimi jsem. Třebaže jsem se od svého
nešťastného vypuzení ze země Hujhnhnmů přemáhal,
abych snášel pohled na Jehůy a stýkal se s Donem
Pedrem de Mendez, přece má paměť a obrazotvornost
byly neustále plny vzpomínek na ctnosti a názory
vznešených Hujhnhnmů.
Jakmile jsem vstoupil do domu, objala mě manželka a
políbila mě. Odvyknuv za tolik roků dotyku tak
odporného živočicha, omdlel jsem a zůstal v bezvědomí
bezmála hodinu.
Ve chvíli, kdy toto píši, je tomu pět let, co jsem se
naposledy vrátil do vlasti, V prvém roce jsem nesnesl
přítomnosti manželky a dětí. Již sám jejich zápach mi byl

240

nesnesitelný. Tím méně pak jsem s nimi mohl jisti v
jedné místnosti. Až do této chvíle se neodváží dotknouti
mého chleba nebo piti z mé sklenice. Také jsem nikdy
nebyl s to dovoliti někomu z nich, aby mě vzal za ruku.
Za první peníze, které jsem vydal, koupil jsem si dvě
hříbata, jež jsem dal do dobré stáje. Po nich je mým
nejmilejším přítelem jejich čeledín; cítím, jak můj duch
okřívá pachem, jímž čeledín nasákne ve stáji. Moji koně
mi dost dobře rozumějí. Rozprávím s nimi aspoň čtyři
hodiny denně. Uzda a sedlo jsou jim něčím neznámým.
Žijí se mnou ve velikém přátelství a mezi sebou v
družnosti.

241

arthur
conan
doyle
ztracený
svět

Přeloženo z anglického originálu

THE LOST WORLD
By agreement with The Sir Arthur Conan
Doyle Estates

Sir Arthur Conan Doyle:
Ztracený svět
neboli Z p ráva o úžasných dobrodružstvích, která nedávno
podstoupili profesor Edward Challenger, lord Jo h n Roxton,
profesor Summerlee a redaktor Edw ard M alone, zpravodaj
deníku D aily Gazette.

5

digitalizace textu knihy

hruucoon

h r u u c o o n .w z .c z

hruucoon@seznam.cz

2002

1.

Hrdinství jsou všude kolem nás

Její otec byl tak trochu podivín. Připomínal načepýřeného, rozcuchaného
papouška, jenž nemá ponětí o společenské konverzaci a beztaktně mele pořád
jen svou. Byl to sice dobrák od kosti, ale nedokázal myslet na nic jiného než na
sebe a na své nepříliš duchaplné nápady. Jestli bylo na světě vůbec něco, co mě
mohlo přimět vyhýbat se Markétě, byla to představa, že bych jednoho dne měl
takového tchána. Jsem přesvědčen, že pan Hungerton — tak se ten člověk
jmenoval — v hloubi svého srdce opravdu v ěřil, že docházím třikrát týdně do
jeho domu jen pro potěšení z jeho společnosti, a zejména proto, abych slyšel
jeho názory o bimetalismu —

což je národohospodářská nauka, kterou

znamenitě ovládal. Na rozdíl ode mne, jenž s bídou a nouzí věděl, že
bimetalismus je měnová soustava založená na dvou kovech, tedy na zlatě a
stříbře.
Onoho večera, o němž zde vyprávím, jsem přes hodinu naslouchal jeho
monotónnímu cvrlikání o tom, že špatná mince vytlačuje dobrou minci, že rupie
ztrácí na hodnotě, že hodnota stříbra je pouze symbolická a jak to je doopravdy
s ryzostí mincí ve vztahu k jejich směnitelnosti.
„Dejme tomu," křičel, co mu roztřesené hlasivky stačily, „dejme tomu, že by
V '

1

•

W

•J

1 A

V . V

V

V

V

1 V1

•

V

1

O •VI

A

1 •

všichni ventele na svete současné vypověděli všechny pujcky a trvali na
okamžitém splacení. Co by se za dnešní situace stalo?"
v

S odpovědí jsem si vůbec nemusel lámat hlavu. Rekl jsem mu podle pravdy, že
bych se v takovém případě rázem ocitl na mizině. Nato pan Hungerton dopáleně
vyskočil ze židle a prohlásil, že jsem nenapravitelný vtipálek, kterému ne ní nic
svaté a s nímž nelze vést rozumnou řeč. Poté nakvašené odešel hodit se do
parády, neboť měl večer schůzi své zednářské lóže.
Konečně jsem byl s Markétou sám — a osudná chvíle nadešla! Po celé
odpoledne mi bylo jako vojákovi, jenž čeká na povel, kte rý ho pošle do boje
snad předem ztraceného. Naděje na vítězství a obava z nezdaru se střídaly v
mém srdci.
Seděla vedle mne a její hrdý, jemný profil se rýso val před rudým závěsem okna.
Jak krásná byla! A přitom jak nedostupná! Byli jsme přáteli, opravdu velmi
7

dobrými přáteli; a přece jsem nikdy nedokázal překonat hranici kamarádství,
jaké jsem mohl navázat s kterýmkoliv v mých koleg ů-reportérů v redakci
Gazetty. Markéta mi byla přítelkyní dokonale upřímnou, dokonale přívětivou a
naprosto neženskou. A já mám instinktivní nedůvěru vůči ženám, které jsou v
mé společnosti příliš upřímné a sebejisté. Není to pro muže žádné dobré
znamení. Jakmile se totiž v ženě ozve skutečný milostný cit, přidruží se k němu
plachost, bázlivost a nedůvěra — dědictví starých nedobrých časů, kdy láska
byla často provázena násilím. Sklopená hlava, odvrácené oči, zajíkavý hlas a
náznaky obranných gest, to všechno — a nikoliv přímý, neuhýbající pohled a
vf

r

1

v

i •

•

f

r

av

v

rp

•

-i

••

r -\

upnmne odpovědi — jsou prava znamení vasne. To jsem poznal jiz za svého
nedlouhého života — nebo je to vědění, zděděné po nesčíslných generacích
předků, vědění, kterému říkáme instinkt.
Markéta byla vrchovatě obdařena vším, co dělá ženu ženou. Občas někdo
soudil, že je chladná a bezcitná, ale taková myšlenka byla tak říkajíc urážkou
veličenstva. Delikátně osmahlá pleť skorém orientálního zabarvení, vlas havraní
černě, velké jasné oči, plné, avšak kouzelně modelované rty — všechny znaky
vášně tu byly. Ale sklíčeně jsem si uvědomoval, že se mi dosud nepodařilo
rozluštit záhadu, kterak tu vášeň vzbudit. Ale tak či onak — ať to dopadne
jakkoliv, jedno je jisté: dnes večer skoncuji s nejistotou a vynutím rozhodnutí.
Koneckonců nemůže udělat víc než dát mi košem, a je lepší být odmítnutým
nápadníkem než přijatým bratrem.
Tak daleko jsem dospěl v myšlenkách, a právě jsem se chystal přerušit dlouhé
trapné mlčení, když ke mně obrátila dvojici tmavých kritických očí a p o­
třesením pyšné hlavy mi udělila úsměvné pokárání. „Něco mi říká, že se
chystáte požádat mne o ruku, Nede. Byla bych ráda, kdybyste to neudělal,
protože náš dosavadní vztah je mnohem hezčí." Přisunul jsem svou židli kousek
blíže. „A jak víte, že jsem vás chtěl požádat o ruku?" otázal jsem se, a mé
překvapení bylo opravdové. „Cožpak to ženy vždycky nev ědí? Myslíte snad, že
se vůbec někdy stalo, aby žena byla nabídnutím k sňatku překvapena? Ale
Nede, naše přátelství bylo tak milé a příjemné! Byla by věčná škoda pokazit tak
krásný vztah! Necítíte, jak skvělé to je, když mladá žena a mladý muž spolu
mohou mluvit jako člověk s člověkem, jak jsme spolu mluvívali my dva?"
„To nevím, Markéto. Víte — jako člověk s člověkem mohu mluvit například s
— přednostou, náčelníkem stanice." Nevím, proč mi přišel na mysl zrovna
železničář, ale na mysl mi napochodoval a oba nás rozesmál. „Ale vůbec mě to
neuspokojuje. Chci vás obemknout pažemi, chci cítit vaši hlavu na mé hrudi a,

8

Markéto, tolik toužím — " Když viděla, že se chystám předvést v praxi některé
ze svých teoretických tužeb, vyskočila ze židle. „Všechno jste pokazi 1, Nede,"
řekla. „Vzájemnost je tak krásná a přirozená, pokud se do toho nezapletou
pocity tohoto druhu. Je to veliká škoda. Cožpak se nedokážete ovládat?" „Já
jsem to nevynalezl," hájil jsem se. „Je to zákon p řírody. Je to láska!"
„Snad je to jiné, když milují oba. Já sama jsem lásku dosud nepocítila."
„To snad není ani možné, Markéto — vy, žena tak krásná a oduševnělá! Och
Markéto, vždyť jste přímo stvořená pro lásku! Musíte milovat!" „Člověk musí
vyčkat, až to přijde samo." „Ale proč mě nemůžete milovat, Markéto? Překáží
vám můj zevnějšek, můj vzhled nebo co?"
Trochu ji to obměkčilo. Vztáhla ke mně ruku — bylo to gesto tak graciézní a
blahosklonné — a odsunula mou hlavu. Pak se mi zadívala do očí a usmála se
na mne úsměvem zpola zadumaným, zpola toužebným.
„Ne," řekla po chvíli, „to není důvodem. Nejste člověk ješitné povahy, a proto
vás mohu klidně ujistit, že váš vzhled není příčinou. Překážka je hlubší."
„Nelíbí se vám můj charakter?" Energicky přikývla hlavou.
„Čím bych to mohl napravit? Posaďte se a povězte mi to. Ne, opravdu se už
nepokusím vás obejmout, jestliže si sednete a povíte." Dívala se na mne váhav ě,
skorém podezíravě, a její nejistota mi lahodila mnohem více než její obvyklá
bezmezná důvěra. Jak primitivně a zvířecky působí tato slova, vidíte-li je černé
na bílém! Ale koneckonců působí snad takovým dojmem jenom na mne. Tak či
onak, Markéta se posadila. „A nyní mi povězte, čím jsem to u vás prohrál."
„Jsem zamilovaná do jiného," řekla. Teď jsem ze židle vyskočil zase já. „Není
to konkrétní osoba," vysvětlovala, smějíc se výrazu mé tváře, „jsem zamilovaná
toliko do ideálu. Dosud jsem se nesetkala s mužem, jenž by té mé představě
odpovídal." „Povězte mi o něm. Jak vyhlíží?" „Och, mohl by vyhlížet třebas
přesně jako vy." „Je hrozně milé od vás, že jste to takhle řekla. Ale dál — co
ten muž vašich snů umí, co já neumím? Stačí říct — je abstinentem,
vegetariánem, letcem, teosofem, nadčlov ěkem? Všecko zkusím, když mi
alespoň naznačíte, co by se vám líbilo." Zasmála se pružnosti mého charakteru.
„Tak tedy v prvé řadě nemyslím, že by řekl to, co jste právě pověděl," odvětila.
„Byl by to muž tvrdší, přísnější, méně ochotný přizpůsobit se vrtochu pošetilé
dívky. Ale především to musí být muž schopný činu, schopný akce, muž, jenž
dokáže hledět do tváře smrti a nehnout brvou — muž, jenž dosáhl velkých cílů
a zažil mimořádná dobrodružství. Přitom bych nemilovala toho muže
samotného, ale milovala bych slávu, které vydobyl, protože odlesk té slávy by
zdobil mě. Jen si vzpomeňte na Richarda Burtona! Když čtu Burtonův
9

životopis, jejž napsala jeho žena, dovedu plně pochopit její lásku. A lady
Stanleyová! Četl jste báječnou poslední kapitolu knihy, kterou napsala o svém
manželovi? Burton a Stanley — to je druh mužů, které žena může zbožňovat z
celého srdce, aniž se poníží. Láska k takovému muži ženě neubere na důstoj­
nosti, ba naopak: celý svět ji uctívá jako inspirá-torku vznešených činů."
Markéta se načisto rozohnila. Byla v tom svém nadšení tak krásná, že jsem
málem zapomněl na svůj slib. Ale přemohl jsem touhu skoncovat s veškerou
teorií a namítl jsem věcně:
„Každý z nás nemůže být Stanleym nebo Burtonem," řekl jsem. „A kromě toho
se každému z nás nenaskytne příležitost — tedy alespoň mně se nikdy
nenaskytla. Kdyby se mi nějaká šance naskytla, chopil bych sejí."
„Ale šancí je přece dostatek všude kolem vás. Puncem muže, jakého mám na
mysli, je právě schopnost vytvořit si takovou příležitost. Jde za ní a nikdo mu v
tom nedokáže zabránit. Nikdy jsem se s tím mužem nesetkala, a p řece mám
dojem, že ho tak velmi dobře znám. Hrdinství jsou všude kolem nás — a čekají
na muže, který je uskuteční. Je úkolem muže konat rekovné činy — a úkolem
ženy je vyhradit svou lásku jako odměnu rekovi. Jen se podívejte na toho
mladého Francouze, který minulého týdne vzlétl s balónem. Vál silný vítr,
skoro vichřice, ale trval na tom, že bude startovat — protože start byl veřejně
oznámen. Vítr ho odnesl za čtyřiadvacet hodin na vzdálenost tisíc p ět set mil, a
vzduchoplavec spadl uprostřed Ruska. To je typ muže, jakého mám na mysli.
Pomyslete na ženu, kterou miloval, a na to, jak jí ostatní ženy musely závid ět!
Tak bych to chtěla! Aby mi ženy záviděly mého muže."
„Byl bych také startoval — abych vám udělal radost."
„Nesměl byste dělat takové věci jen proto, abych měla radost. Musel byste je
dělat prostě proto, že chcete, že vám to nedá, že to odpovídá vaší leto ře, proto,
že muž ve vás se živelně domáhá heroického uplatnění. A povězte mi: Když
jste minulý měsíc popisoval neštěstí ve wiganských uhelných dolech — nemohl
jste sestoupit do hořící šachty a pomáhat těm lidem — navzdory dusivému
kouři?"
„Já jsem tam sfáral." „Vůbec jste mi o tom ne řekl."
„Nestálo to za chlubení."
„Nevěděla jsem o tom."

10

Dívala se na mne jaksi s větším zájmem. „Zachoval jste se statečně." „Nic
jiného mi nezbývalo. Chcete-li o něčem odvést slušnou reportáž, musíte být
tam, kde se to děje."
„Jak přízemní pohnutka! Zbavujete svůj výkon veškeré romantiky. Ale bez
ohledu na vaše pohnutky jsem ráda, že jste do toho dolu sestoupil." Podala mi
ruku a učinila to tak sladce a slavnostně, že jsem se nezmohl na slova, ale
sklonil jsem se a ruku mlčky políbil.
„Patrně nejsem nic víc než pošetilá žena s dívčími vrtochy. Leč má p ředstava je
pro mne tak reálná, že chtíc nechtíc musím podle ní jednat a podle ní se chovat.
Provdám-li se, chci se provdat za slavného muže."
„A proč byste to neudělala?" zvolal jsem. „Ženy vašeho druhu dodávají mužům
sílu. Dejte mi příležitost a uvidíte, jak se jí chopím! A kromě toho — jak jste
sama řekla — muži si mají příležitosti sami vytvořit, a nečekat, až se jim
naskytnou. Podívejte se na Cliva — byl to pouhý písař a dobyl Indie. — U
všech všudy, já ještě ve světě něco dokážu!" Zasmála se mému náhlému irskému vzplanutí. „Proč by ne?" řekla. „Máte
všechno, čeho je muži třeba. Mládí, zdraví, sílu, vzdělání, energii. Před chvílí
mne

mrzelo,

že

jste

začal

mluvit

o

jiném

vztahu mezi námi. A teď jsem tomu ráda — tak velmi ráda — , jestli to ve vás
probudí touhu po velkých činech." „A jestli něco dokážu — ?" Její dlaň
spočinula jako teplý samet na mých rtech.
„Už ani slovo, pane Nede Malone. Máte dnes noční službu a m ěl jste být v
redakci už před půl hodinou, ale neměla jsem srdce vám to připomenout.
Jednoho dne, až získáte místo ve světě, si snad o tom znova promluvíme." A tak
se

stalo,

že když jsem

onoho mlhavého

listopadového

večera honil

camberwellskou tramvaj, srdce ve mně žhnulo a jediné odhodlání plnilo mé
dychtivé nitro: že nesmí uplynout jedinký den, než najdu n ějaký čin hodný mé
vyvolené. Ale nikdo na tom širém světě v tu chvíli ještě nemohl tušit
neuvěřitelnou podobu, kterou ten čin na sebe vezme, ani si nedovedl představit
podivnou stezku, která mne k němu povede. Když se to vezme kolem a kolem,
je docela možné, že čtenář nabude dojmu, jako by tato úvodní kapitola neměla s
mým příběhem nic společného; a přece: nebýt tohoto úvodu, nebylo by ani žád­
ného příběhu. Neboť pravda je takováto: Jen tehdy, vydá-li se člověk do světa s
myšlenkou, že heroismus je všude kolkolem, a se srdcem, jež plane touhou
chopit se první příležitosti, která se mihne na obzoru, jen tehdy je člov ěk s to
rázem se odpoutat od všedního života a odvážit se do mystického šerosvitu
11

čarovné země, kde se nacházejí veliká dobrodružství a veliké odměny. Tak jsem
to učinil i já.
Zatím si mne představte v redakci listu Daily Gazette. Do dnešního dne jsem
byl velmi bezvýznamnou buňkou v organismu tohoto deníku. Nyní však jsem
byl prodchnut skálopevným odhodláním najít — možno-li ještě této noci —
poslání, hodné mé Markéty! Usedlý čtyřicátník by snad byl na mém místě
uvažoval, zda Markéta je bezcílná nebo sobecká, když po mn ě žádá, abych
riskoval život pro její větší čest a slávu. O ničem takovém nepřemýšlí
třiadvacetiletý milovník, zachvácený horečkou své první lásky.

12

2.

Zkuste své štěstí s profesorem Challengerem
Šéfredaktora našeho listu jsem měl rád od prvního dne. Jmenoval se McArdle a
byl to starý, poněkud mrzoutský zrzavý Skot s kulatými zády, a doufal jsem, že
i on mě má rád. Toť se ví — skutečným pohlavárem Gazetty byl Baumont, ale
ten žil v nadzemské atmosféře olympských výšin, odkud nemohl rozeznat nic
menšího než mezinárodní krizi nebo roztržku ve vládě. Občas jsme ho vídali
kráčet v osamělém majestátu do nejsvětější svatyně, do ředitelny. Hleděl
duchem nepřítomně do neznáma a jeho mysl se vznášela nad Balkánem nebo
nad Perským zálivem. Beaumont byl nad námi a mimo nás. Ale McArdle byl
jeho pravou rukou a jeho jsme znali. Starý pán mi odpov ěděl kývnutím hlavy na
pozdrav, když jsem vstoupil, a posunul si brýle vysoko na své plešaté čelo.
„Slyším o vás samou chválu, pane Malone," řekl McArdle svým přívětivým
skotským nářečím. Poděkoval jsem mu.
„Důlní neštěstí jste udělal znamenitě. A požár v Southwarku také. Máte
skutečné vyprávěčské nadání. A copak jste mi přinesl?" „Chtěl jsem vás
požádat o laskavost." Zřejmě jsem ho trochu polekal a začal se vyhýbat mému
pohledu. „Ale, ale. . . Oč vám jde?" „Myslíte, pane šéfredaktore, že byste m ě
mohl poslat na nějakou velikou reportážní cestu? Velmi bych se vynasnažil,
abych úkol splnil a posílal vám kloudné materiály."
„Jaký druh reportáže máte na mysli, pane Malone?"
„Tedy... pane šéfredaktore, chtěl bych podniknout něco, co je spojeno s
dobrodružstvím a s nebezpečenstvím. Čím obtížnější by to bylo, tím víc by mi
to vyhovovalo."
„Chcete zřejmě mermomocí přijít o život." „Chci ospravedlnit svůj život, pane
šéfredaktore." „Jejda, jejda, pane Malone, to je nápad jaksi velmi — velmi
romantický. Je mi líto, ale myslím si, že doba takových podniků je tatam.
Náklady spojené s výpravou reportéra do dálných krajů bývají větší než užitek,
který z toho vyplyne novinám. A toť se ví, že by redakce svěřily takový úkol
jen zkušenému novináři, jehož jméno samo o sobě by upoutalo pozornost
čtenářstva. Velké bílé skvrny na mapě světa mizí a pro romantiku není nikde
místa. Ale moment — počkat!" už dodal šéfredaktor a znenadání se usmál. „Ty
bílé skvrny na mapách mi něco připomněly. Neměl byste chuť odhalit
podvodníka — moderního barona Prášila — a zesměšnit ho? Usvědčit lháře ze
13

lží! Človíčku — to by bylo ono. Co tomu říkáte?" „Udělám cokoliv — kdekoliv
— nejsem vybíravý." McArdle se na několik minut pohřížil v zadumané
mlčení.
„Nevím, nevím, zda by se vám podařilo navázat s tím člověkem přátelský nebo
alespoň společenský styk," řekl šéfredaktor nakonec. „Ale zdá se mi, že máte
zvláštní dar získávat si lidi — nevím, je-li to tím, že se umíte vžít do mentality
jiných lidí, nebo to je snad živočišný magnetismus nebo mladistvá vitalita nebo
co já vím — , ale pociťuju to i na sobě."
„Jste velmi laskav, pane šéfredaktore."
„Tak proč byste nezkusil štěstí s profesorem Challengerem?"
Musím se přiznat, že ve mně hrklo, a patrně to na mně bylo i znát.
„S profesorem Challengerem?" zvolal jsem. „Není to ten slavný zoolog, co
málempřipozabil Blundella z Telegrafu?"
Šéfredaktor se ironicky pousmál. „Vadí vám to? Ne řekl jste, že hledáte
dobrodružství?"
„Riziko

patří

k

věci,

pane

šéfredaktore,"

odpověděl

jsem.

„Tak jest. Nemyslím, že by byl vždycky tak divoký. Spíše předpokládám, že
Blundell zvolil nevýhodnou dobu nebo že načal hovor nevhodným zp ůsobem.
Ale Challenger je případ pro vás jako dělaný, a Gazetté by se věc hodila."
„Opravdu o něm nic nevím," řekl jsem. „Pamatuji si jeho jméno jen v
souvislostí s přelíčením, když byl před soudem pro napadení Blundella."
„Základní data vám mohu poskytnout, pane Malone. Vedu profesora v patrnosti
už delší dobu." Šéfredaktor vytáhl ze zásuvky arch papíru. „Zde mám jeho
stručný životopis. Povím vám to ve zkratce:
Challenger George Edward. Narozen v Largsu, Skotsko, 1863. Školní vzdělání:
střední škola Largs, universita Edinburgh. Zaměstnání: r. 1892 přijat jako
vědecký pracovník do Britského musea, r. 1893 přednosta oddělení srovnávací
antropologie. Téhož roku dal výpověď — po prudké výměně dopisů. Získal
Craystonovu medaili za zoologický výzkum. Zahraniční člen společností — má
toho tady hromadu — aspoň na dva prsty drobného tisku — Belgické
společnosti, Americké akademie věd, La Plata a tak dále a tak dále. Bývalý
předseda Paleontologické společnosti. Oddělení H Britského sdružení a tak
podobně a tak podobně! Práce tiskem vydané: 1. Knihy: „Několik postřehů o
řadách kalmuckých lebek" „Nárys vývoje obratlovců" 2. Četná pojednání
časopisecká, mezi nimi stať „Základní omyl weissmannismu", která vyvolala
prudké diskuse na zoologickém kongresu ve Vídni, Záliby:
14

Turistika,

alpinismus. Adresa: Enmore Park, Kensington, Londýn W. Tady to máte,
vezměte si to s sebou. A to by bylo pro dnešek všechno." Strčil jsem papír do
kapsy. „Ještě okamžik, prosím, pane šéfredaktore," řekl jsem, když jsem viděl,
že McArdleova hlava je ke mně obrácená růžovou pleší, a nikoliv zarudlou
tváří. „Není mi zcela jasné, proč mám s tím pánem udělat interview. Co
provedl? Nebo co udělal?"
Místo lysiny na mě zase koukala tvář. „Jel před dvěma roky do Jižní Ameriky.
Sám a sám. Podnikl výpravu na vlastní p ěst. Loni se vrátil. Není sporu, že v
Jižní Americe skutečně byl, ale odmítl říct, kde tam byl. Jenom mlhavě líčil, co
zažil a našel, ale kdosi v tom začal vrtat a Challenger přestal mluvit a stáhl se
jako šnek do svého domečku. Buď přišel na něco úžasného — nebo to je lhář,
jakého svět neviděl. Osobně si spíš myslím, že lže. Ukazoval sice nějaké
pošramocené snímky, ale jsou to prý podvodné fotomontáže. Nakonec už by 1 —
a je dosud — tak netýkavý, že tluče na potkání každého, kdo se opováží zeptat
se ho na něco, a reportéry prostě shazuje ze schodů. Podle mého názoru je
Challenger nebezpečný šílenec, trpící slavomamem a utkvělou představou, že je
velký vědec. Tolik tedy o vašem budoucím svěřenci, pane Malone. A teď se
seberte a jděte si rozmyslet, co byste z něho vypáčil. Jste dost veliký, abyste se
mohl postarat o sebe. A koneckonců — co se vám může stát? Podle zákona o
odpovědnosti zaměstnavatele jste přece pojištěn proti úrazu, že ano?"
Sťuřící se tvář znova vystřídal růžový ovál, lemovaný zrzavým chmýřím:
audience byla u konce. Došel jsem k budově, která hostí klub s podivným
jménem: Klub divochů, ale nevešel jsem dovnitř. Postál jsem hodnou chvíli u
zábradlí terasy a koukal zadumaně na hnědou, mastnou hladinu Temže.
Vždycky mi to myslí nejlépe a nejpříčetněji pod širým nebem. Vytáhl jsem z
kapsy životopis profesora Challengera a při světle pouliční lampy jsem si to
znova přečetl. A pak — jako bych dostal vnuknutí. Z toho, co mi bylo řečeno,
jasně vysvítalo, že bych se jako novinář k tomu hádavému podivínovi nikdy
nedostal. Ale i ten zestručněný životopis uváděl jeho vědecké spory, což mohlo
znamenat jenom jedno: že profesor Challenger je v oboru v ědy fanatik. Je přece
docela možné, že fanatismus je jeho slabinou — nekrytým místem obrany, jíž se
obklopil.
Umínil jsem si, že to zkusím.
Vešel jsem do klubu. Bylo těsně po jedenácté hodině a velká společenská
místnost byla už skorém plná, ačkoliv ještě nebyla špičková doba klubovního
15

života. Můj pohled spočinul na vytáhlém, hubeném muži, jenž sed ěl v klubovce
u krbu. Když jsem si k němu přitáhl židli, obrátil se ke mně, trochu nemotorně,
jak se vždycky pohyboval. Toto byl člověk, kterého jsem potřeboval — nikoho
lepšího mi přízeň osudu nemohla v tuto chvíli přihrát. Byl to Henry, Tarp
Henry, redaktor přírodovědeckého časopisu Nature, hubeňour zdánlivě kožený,
ale ve skutečnosti dobrák od kosti, jak jsme v ěděli všichni, kdo ho blíže znali.
Bez okolků jsem vypleskl otázku:
„Co víte o profesoru Challengerovi?"
„O Challengerovi?" svraštil brvy, jak to dělají vědci na znamení odmítavé
kritiky. „Challenger — to je ten člověk, který se vrátil z Jižní Ameriky s jakousi
cestovatelskou latinou."
„Co vyprávěl?"
„Ale — byl to čirý nesmysl o jakýchsi podivných zvířatech, která prý objevil.
Myslím, že to později odvolal a že se stáhl do soukromí. Tak či onak — už o
tom nemluví. Svého času poskytl interview Reuterov ě tiskové kanceláři, ale byl
z toho takový povyk, až i jemu svitlo, že nepochodil. Byla to ošklivá aféra.
Našlo se sice několik málo lidí, kteří byli ochotni brát ho vážně, ale i jim se
brzo zprotivil."
„Čím?"
„Svou nesnesitelnou hrubostí a nemožným chováním. K jeho přívržencům
zpočátku patřil například chudák starý Wadley ze Zoologického ústavu. Wadley
mu napsal, že by považoval za osobní potěšení, kdyby profesor Ghallenger
přišel na příští zasedání ústavu. Challengerovu odpověď na toto zdvořilé
pozvání prostě nelze ve slušné společnosti opakovat."
„Neříkejte!"
„Velmi, ale velmi zmírněná verze odpovědi by zněla asi takto: ,Profesor
Challenger by považoval za osobní potěšení, kdyby pan předseda Wadley šel ke
všem čertům .'"
„Pane na nebi!"
„Přesně totéž asi řekl starý Wadley. Pamatuju se, jak na té schůzi bědoval: ,Za
padesát let styku s vědci se mi ještě nestalo — '
Starý pán z toho byl načisto poničený."
„Máte kromě toho ještě něco o Challengerovi?"
„Tedy — sám víte, že jsem bakteriolog. Žiju v mikroskopu, tedy ve světě
zvětšeném devětsetkrát. Nemohu se tedy chlubit, že bych bral vážně na vědomí
něco, co mohu rozeznat pouhým okem. Jsem hraničář z krajní meze poznatelna
a nejsem ve své kůži, když musím opustit studovnu a dostávám se do styku s
vámi tady, se spolkem ohromných, neotesaných, habánských stvoření. Jsem pří­
16

liš vzdálen tomuto světu, než abych znal nebo roznášel drby, ale přece jen jsem
v učených disputacích něco o Challengerovi zaslechl, protože Challenger patří k
lidem, které prostě nikdo nemůže přehlédnout. Je chytrý jak opice — je jako
baterie, vrchovatě nabitá silou a vitalitou, ale zároveň to je hádavý, zlomyslný
skřet s hromadou výstředních koníčků — a navíc člověk bez morálních zábran.
Zašel dokonce tak daleko, že zfalšoval fotografie, aby podep řel své báchorky o
Jižní Americe."
v

„Říkáte, že má koníčky. Na kterém se prohání nejvíc?"
„Má těch koníčků milión, ale v poslední době si osedlal — vlastně si zasedl na
Weissmanna a vývoj. Pokud vím, způsobil tím ve Vídni pustou výtržnost."
„Mohl byste mi říct, oč šlo?" „Zpaměti to přesně nevím, ale projevy,
přednesené na sjezdu, vyšly tiskem. Máme j e v redakci. Cht ěl byste se na ně
podívat?"
„Právě o to jsem vás chtěl poprosit. Mám s tím člověkem udělat interview a
potřebuji vědět, kudy na něho. Jste opravdu hrozně hodný, že mi chcete trochu
bodnout. Jestli není příliš pozdě, šel bych rovnou s vámi."
O půl hodiny později jsem seděl v redakci časopisu Nature. Na stole přede
mnou ležela tlustá kniha, otevřená tam, kde začínal článek s titulem
„Weissmann versus Darwin" a s podtitulky:,, Ostré protesty ve Vídni" a „Rušné
rokování". Jelikož má vědecká výchova byla poněkud zanedbána, nebyl jsem s
to rozpoznat celou podstatu sporu, ale i mn ě bylo zřejmé, že anglický profesor
hájil své stanovisko velmi agresivním způsobem a dokonale namíchl své
kontinentální kolegy. Na první pohled jsem našel tři poznámky v závorkách:
„Odpor v sále", „Povyk" a „Hromadné protesty předsedovi" Pokud jde o vlastní
text článku — bylo to sice vysázené latinkou, ale tím to haslo. Byla to pro m ě
učiněná španělská vesnice. Nebo ještě spíš vesnice čínská.
„Nemohl byste mi to laskavě přeložit do angličtiny?" poprosil jsem zkroušeně.
„Ale vždyť to je překlad do angličtiny." „V tom případě to tedy raději zkusím s
čínským originálem."
„Musím uznat, že to je pojednání skutečně pro laika poněkud záhadné."
„Úplně by mi stačilo, kdybych v tom našel aspoň jedinkou šťavnatou větu, která
by dávala nějaký lidský smysl. Ano — tady vidím něco, co by mi mohlo
pomoct. Mám mlhavý dojem, že té větě rozumím. Opíšu šiji. Poslouží mi jako
prostředek k navázání styku se strašlivým profesorem." „Mohu pro vás ud ělat
ještě něco dalšího?" „Prosím ano; chci mu napsat. Kdybych ten dopis mohl
sestavit zde u vás a uvést adresu vaší redakce, dodalo by to mému psaní
vážnosti."
17

„Zajisté — a než bychom se nadali, už by se Challenger p řihmul a udělal nám z
redakce kůlničku na dříví."
„Ne — nebojte se; ukážu vám to psaní a uvidíte, že neobsahuje ani jediné slovo
do pranice." „Dobrá — tamhle je můj psací stůl a má židle. Také tam najdete
dopisní papír. Ale předložíte mi dopis k cenzuře, než ho odešlete."
Dalo mi to fušku, ale — i když se nerad sám chválím, musím říct, že psaní
nedopadlo špatně. Přečetl jsem dopis kritickému bakteriologovi hlasem, v n ěmž
se chvěla pýcha na výrobek mých rukou a ducha. Dopis zněl:
,, Slovutný pane profesore! Jako

skromný,

bezvýznamný

ctitel

přírodních věd jsem povzdy s největším zaujetím sledoval Vaše
dohady, pokud jd e o rozdíly mezi Darwinem a Weissmannem. N e­
dávno se mi dostalo možnosti osvěžit pam ěť opětovnou četbou — "
„Zatracený lháři!" podotkl Tarp Henry.

„ — opětovnou četbou Vašeho mistrného projevu ve Vídni. Váš jasný,
přesvědčivý a obdivuhodný referát zajisté představuje konečně řešení
problému. Nicméně obsahuje větu: ,Rozhořčeně protestuji proti
drzému a veskrze dogmatickému tvrzení, ze každá jednotka zárodečné
plazmy, ze každý plazmon j e mikrokosmos, nadaný souhrnem všech
činitelů, utvářených řadami generací.' Nepřejete si—s ohledem na
další výzkumy — upřesniti citovaný výrok? Nedomníváte se, ze jste
nadměrné zdůraznil zmíněnou podrobnost? Předpokládaje

Vaše

laskavé svolení, dovoluji si požádat Vás o rozhovor, neboť mi na
otázce plazmnu velmi zálezí a mám kproblému náměty, jez bych mohl
rozvést toliko v osobním rozhovoru. Doufám, ze se mi dostane té cti a
ze m ě laskavě přijmete pozítří (ve středu) vjedenáct hodin odpoledne.
Zůstávám, vážený pane profesore, v hluboké úctě
oddaný Vám
EdwardD. Malone"
„Co tomu říkáte?" zeptal jsem se vítězoslavně. „Tak tedy — snese-li to vaše
svědomí — "
„Svědomí mě dosud nikdy nenechalo na holičkách."
„Ale co míníte podniknout?"
18

„Především se k němu chci dostat. Až budu v jeho pracovně, snad mě osvítí
nápad, co dál. Je docela možné, že půjdu až do krajnosti a přiznám se mu.
Jestli umí brát věci sportovně, hodí ručník do ringu."
„Je mnohem pravděpodobnější, že nehodí ručník, ale vás — a ne do ringu, ale
ze schodů. Měl byste tam jít v brnění nebo s kuklou a v chráničích hokejového
brankáře. Dobrou noc! Odpověď zde můžete mít ve středu ráno, pokud se mu
uráčí vám vůbec odpovědět. Je to násilnický, nebezpečný a hádavý ztřeštěnec.
Každý, kdo se s ním dostal do styku, ho nenávidí. Je pro legraci student ům,
pokud si troufají něco si s ním začít. Myslím, že by pro vás bylo lepší, kdyby se
vám ten člověk vůbec neozval."

19

3.

Je to naprosto nemožná osoba

Ani obavám mého přítele, ani jeho nadějím nebylo souzeno, aby se splnily.
Když jsem ve středu ráno zašel do jeho redakce, čekalo tam na m ě psaní s
poštovním razítkem West Kensington a s mým jménem na obálce. Načmárané
písmo připomínalo plot z ostnatého drátu. Obsah dopisu zněl takto:

„Pane, dostal jsem Vás dopis, v němž prohlašujete, že se zastáváte
mých názorů, ačkoliv si nejsem vědom, ze bych potřeboval nějakého
zastání od Vás nebo od kohokoliv jiného. Odvážil jste se v souvislosti
s mým prohlášením o darwinismu užít slova ,dohady'. Chci Vás
upozornit, ze označit mé vědecké poznatky slovem ,dohady' j e krajné
urážlivé. Ostatek Vašeho dopisu mne však přesvědčuje, že Váš p ro ­
hřešek

vyplynul spíše

z

nevzdělanosti

a

beztaktnosti

než

z

poťouchlosti, takže jsem ochoten přimhouřit oko. Citujete větu
vytrženou z mé přednášky a zřejmě si s ní nevíte rady. Domníval jsem
se, ze jenom zakrnělý mozek tupce není s to pochopit, oč jde, ale
potřebuje-li věta skutečně obšírnějšího vysvětlení, souhlasím s Vaším
návrhem a přijmu Vás v uvedenou hodinu, ačkoliv mi návštěvníci a
návštěvy všeho druhu jsou z té duše odporné. Pokud jd e o Váš p řed ­
poklad, že bych svůj názor pozměnil, chci Vás předem varovat, že není
mým zvykem měnit něco poté, co jsem po zralé úvaze vyslovil svůj
poznatek. Až přijdete, ukážete tuto obálku laskavé mému sluhovi
Austinovi, jelikož j e jeho povinností chránit mé p řed vlezlými
dotěrnými padouchy, kteří si říkají,novináři'.
S úctou
George Edward Challenger"

Tak zněl dopis, který jsem přečetl Tarpovi Henrymu, jenž přišel do redakce tak
brzo právě proto, aby zvěděl, jak jsem dopadl. Henry se obmezil na
jedinou větu: „Slyšel jsem," řekl, „že v lékárnách teď prodávají na boule a na
modřiny cosi lepšího než octan hlinitý." Někteří lidé mají roztodivný smysl pro
humor.
20

Bylo málem půl jedenácté, když jsem dostal Challengerův dopis, ale taxík mě
dovezl včas na místo určení. Zastavili jsme před impozantní budovou. K
domovním dveřím vedlo zastřešené schodiště, za okny splývaly těžké záclony a
všechno dohromady nasvědčovalo, že hrozný profesor je muž velmi zámožný.
Dveře mi otevřel divný snědý hubeňour neurčitého věku. Oblečen byl v kabát,
jaký nosívají lodivodové, a na nohou měl kožené škorně. Později jsem zjistil, že
to je Challengerův šofér, jenž zastává fůnkci dveřníka v přečastých intervalech
mezi útěkem jednoho sluhy a nástupem druhého. Sušinka si m ě prohlédl
zkoumavým pohledem světle modrých očí od hlavy k patám, „Očekáván?"
zeptal se mě.
„Jsem pozván."
„Dopis máte?"
Podal jsem mu obálku.
„Dobrá."
Nabyl jsem dojmu, že ten člověk toho vůbec moc nenamluví. Následoval jsem
ho dlouhou předsíní, ale daleko jsem nedošel. Znenadání m ě zastavila drobná
paní, jež vyšla z nějakých dveří. (Později jsem seznal, že to jsou dveře jídelny.)
Žena byla pohledná, temperamentní, tmavooká, typu spíše francouzského než
anglického.
„Okamžik," řekla. „Můžete počkat, Austíne. Vstupte, pane — tudy, prosím.
Smím se vás zeptat, zda jste se s mým manželem už někdy sešel?" „Nikoliv,
madame. Ještě jsem neměl tu čest." „V tom případě se vám omlouvám už
předem. Musím vám říci, že můj muž je nemožná osoba — naprosto nemožná.
Teď to tedy víte, a budete-li to mít na mysli, snáze mu jeho vystupování pro­
minete."
„Jste nesmírně ohleduplná, madame." „Rozpoznáte-li, že se chystá použít násilí,
rychle odejděte. Nesnažte se mu to rozmlouvat. Mnoho lidí už při takových
pokusech přišlo k úrazu. Pak z toho je veřejný skandál a já i všichni ostatní se
ocitáme v trapné situaci. Asi se nemýlím, že s ním chcete mluvit o Jižní
Americe?" Dámě jsem nemohl lhát.
„Ouvej! To je nejnebezpečnější námět. Neuvěříte mu ani slovo z toho, co vám
poví, a vůbec se vám nebudu divit. Ale neříkejte mu to, protože by se rozběsnil
k nepříčetnosti. Předstírejte, že mu věříte, pak snad u něho pochodíte.
Nezapomínejte, že on sám tomu všemu věří. O tom vůbec nepochybujte.
Poctivějšího člověka byste nenašel na celém světě. A teď už neotálejte — mohl
by pojat podezření. Začne-li být nebezpečný — míním opravdu nebezpečný — ,
zazvoňte a snažte se držet si ho od těla, dokud nepřijdu. Zpravidla jsem s to ho
zvládnout, i když řádí nejvíc."
21

S těmito povzbudivými slovy mě dáma odevzdala mlčenlivému Austinovi, jenž
tu za naší krátké rozmluvy stál jako bronzová socha diskrétnosti. Austin m ě
odvedl na konec chodby. Jemné zaťukání na dveře, z pokoje odpověď, jak když
zatroubí dopálený býk — a já se ocitl tváří v tvář profesorovi.
Seděl v otáčivém křesle za velkým stolem, pokrytým knihami, mapami a
diagramy. Když jsem vstoupil, otočil se s židlí čelem ke mn ě. Překvapením
jsem málem vyjekl. Byl jsem připraven na něco mimořádného, ale nikoliv na
osobnost tak drtivou. Jeho rozměry člověku vyrazily dech — jeho rozměry a
jeho impozantní zjev. Hlavu měl obrovskou, nej větší, jakou jsem kdy viděl nad
lidským trupem. Kdybych byl zkusil nasadit si jeho klobouk, určit ě by mi spadl
až na ramena. Tvář a vousy mi jaksi připomínaly reliéfy znázorňující asyrské
býky; jenže tvář byla životná, kypící zdravím, a plnovous, tak černý, až se
málem modral, nebyl zastřižený, ale splýval mu široce až na hruď. Vlasy měl
divné, vpředu přilípnuté k lebce tak, že se mu jen jeden pramen vinul
obloukovitě

po

masivním

čele.

Modrošedé

oči

hleděly

zpod

velkých černých chomáčů velmi jasně, velmi kriticky a velmi pánovitě. Nad
stolem bylo dále vidět jeho široká ramena, hrudník jak šifonér a dvé ob rovských
rukou, porostlých černými chlupy. Toto všechno — a pak ještě tuří hlas,
burácející a ra-chotivý, tvořilo prvý můj dojem z pověstného profesora
Challengera.
„No tak?" řekl, dívaje se na mě upřeně a nerudně.
„Co je?"
Musím — řekl jsem si — aspoň chvíli ještě švindlovat, jak jsem si umínil, sice
bude rázem po rozhovoru. To mi bylo jasné.
„Byl jste, pane profesore, tak velmi laskav a dovolil mi přijít," řekl jsem
pokorně a ukázal mu obálku jeho psaní.
Vzal se stolu můj dopis a rozprostřel ho před sebou.
„Ach tak, vy jste ten mladík, který nechápe prostou angličtinu, že ano? Pokud
jsem vyrozuměl, jste té dobroty, že uznáváte správnost mých obecných úsudků,
že ano?"
„Naprosto, pane profesore — naprosto!" řekl jsem s maximálním důrazem.
„Panečku! To je pro mé vědecké postavení velikou oporou, není-liž pravda?
Váš věk a vaše vystupování průkaznost té podpory ještě umocňují. No — tak či
onak: jste lepší než to stádo vídeňského bravu, jehož sborové chrochtání arci
není o nic odpornější než sólové vystoupení ojedinělého anglického vepře."
Civěl na mě, jako bych zde vystupoval co představitel čeledě zmíněných živo­
čichů.
„Chovali se vskutku ohavně," jsem řekl.
22

„Ujišťuji vás, že dokážu své bitvy svádět sám a že vůbec a nikterak nepotřebuji
vašich sympatií. Postavte mě do boje — samojedinéhojen u zdi, která nu kryje
záda. V tom případě je G. E. Ch. nej šťastnější. Leč podívejme se, jak nejlépe
zkrátit tuto návštěvu, která může být vám sotva příjemná a mně je nevýslovně
otravná. Napsal jste mi, že byste rád něco podotkl k úsudku, který jsem vyslovil
ve své te z i".
Profesorův postup byl tak brutálně přímý, že bylo nesnadné uhýbat a kličkovat.
Nezbylo než ještě trochu okolkovat a čekat na lepší příležitost. V duchu jsem
vzýval svého irského filipa, aby mi pomohl v této chvíli, kdy jsem pomoci tolik
potřeboval. Profesor mě bodal svými ostrými ocelovými pohle dy. „No tak, no
tak — bude to?" hromoval. „Já jsem ovšem, prosím," řekl jsem se slabomysl­
ným úsměvem, „já jsem pouhý student, nejsem tak říkajíc nic víc než vážný
zájemce. Ale přece jenom se mi zdálo, že jste v té věci byl na Weismanna
trochu příliš přísný. Cožpak obecné důkazy od oné doby — jak bych to řekl —
nesměřovaly k posílení jeho stanoviska?" „Jaké důkazy máte na mysli?" otázal
se s hrozivým klidem.
„Tedy zajisté si jsem vědom, že tu není nic, co byste mohl nazvat důkazem s
konečnou platností. Mínil jsem toliko směr moderního myšlení a povšechné
vědecké stanovisko, smím-li se tak vyjádřit."
Předklonil se a velmi vážně se na mne zadíval. „Zajisté si jste vědom," řekl a
začal počítat na prstech, „za prvé, že kraniální index je konstantní veličina?"
„Přirozeně," řekl jsem.
„Za druhé, že otázka telegonie je dosud nerozřešená?"
„Nepochybně."
„A za třetí: že zárodečný plazmon se liší od parthenogenetického vejce?"
„Ovšem, no ovšemže!" zvolal jsem pyšně. „A co to všechno dohromady
prokazuje?" otázal se něžným, vemlouvavým hlasem.
„Jo, to je ono — co to prokazuje?" zadrmolil jsem.
„Co z toho vyplývá?"
„Mám vám to povědět?" zacukroval profesor. „Prosím vás o to, povězte mi, co
z toho vyplývá."
„Vyplývá z toho," zařval v náhlém vzplanutí zběsilosti, „že j ste nejhanebnější
podvodník celého Londýna — odporný, vlezný novinář, jenž nemá v hlavě víc
vědy, než má v těle slušnosti."
Vyskočil z křesla a z očí mu šlehal nepříčetný vztek. I v této napjaté chvíli jsem
stačil užasnout nad překvapivou skutečností, že profesor je vlastně, celkem
vzato, kraťas: jeho hlava mi sahala tak po ramena — Challenger byl sražený

23

nebo zakrnělý, nedorostlý Herkules, jehož obrovská vi talita se vybila do šíře, do
hloubky a do mozku.
„Hatmatilkou jsem vás častoval!" křičel na mě profesor, nakláněje se dopředu a
opíraje se prsty o desku stolu.
„Vědecký galimatyáš jsem vám zde předkládal, pane! Myslel jste si snad, že
byste mne mohl přelstít — vy, s tím svým mozkem zvíci vlašského ořechu? Vy
si myslíte, že jste všemohoucí, vy zatracen í pisálci, že ano? Vy se domníváte, že
vaše pochvala může člověka vynést do výšin slávy — a vaše kritika že ho může
srazit do hlubin hanby? Všichni se vám musíme klanět, vidte, a škemrat o
vlídné slůvko uznání, že ano? Tomuhle člověku musí být pomoženo — tohohle
člověka setřeme! Znám ten dotěrný, ošklivý hmyz! Znám vás! Ale tentokrát jste
zašel příliš daleko, a je na čase přistřihnout vám křidélka! Ztratili jste soudnost,
vy náfůkové! A pokud jde o vás osobně, já vás usadím jaksepatří. Ano,
vašnosti, nijak jste nevyzrál na profesora G. E. Gh.! Vytahoval jste se, ale G. E.
Gh. má nad vámi stále ještě vrch! Důrazně jsem vás varoval, abyste sem
nechodil, ale když jste navzdory výstraze přece jen přišel, pánbůh je mi
svědkem, že jste tak učinil na vlastní nebezpečí. A pohořel jste, vašnosti —
říkám vám, že jste dokonale poho řel! Hrál jste nebezpečnou hru, a jak to vidím,
prohrál jste ji na celé čáře."
„Podívejte se, pane profesore," řekl jsem, couvaje ke dveřím. Otevřel jsem je a
pokračoval: „Spílat mi můžete, kolik vám libo. Ale všechno má své meze. Ruku
na mne nevztáhnete."
„Že ne?" Blížil se ke mně pomalu, zvláštním hrozivým způsobem, ale pak se
zastavil a strčil své velké ruce do kapes krátkého, skórem chlapec kého saka, jež
měl na sobě. „Vyhodil jsem z domu už několik exemplářů vaší čeledě. Vy
budete čtvrtý nebo pátý. Průměrně mne přijde kus ke kusu na tři libry a patnáct
šilinků. Je to výdaj značný, ale nutný. Můžete uvést nějaký důvod, proč byste
neměl následovat příkladu svých kolegů ? Já osobně se domnívám, že se musíte
odebrat jejich cestou."
Začal se mi blížit tím nepříjemným, kradmým způsobem, našlapuje přitom na
špičky nohou jako učitel tance.
Mohl jsem vzít roha do předsíně, ale to se mi zdálo příliš potupné. Kromě toho
se ve mně začala zvedat vlna spravedlivého hněvu. Předtím jsem byl
beznadějně v neprávu, ale výhrůžky toho člověka situaci změnily: nyní jsem byl
v právu.
„Budu vám povděčen, pane profesore, když na mne nesáhnete. Nestrpím to."
„Co nedíte!" Posměšně se ušklíbl, a když se přitom nadzvedl jeho černý knír,
zaleskl se mu v ústech bílý tesák.
24

„Pán to nestrpí, že ano?" „Pane profesore, neblázněte!" vykřikl jsem. „Co si od
toho slibujete? Vážím osmdesát kilo — z toho ani gram špeku, samý sval, a
hraju každou sobotu středního útočníka za londýnské mužstvo Irska. Se mnou si
nic — "
V tom okamžiku se na mne vrhl. Bylo št ěstí, že jsem předtím otevřel dveře, sice
bychom je byli prorazili. Popadli jsme jeden druhého kolem pasu a dlouhou
předsíni jsme prosvištěli, válejíce sudy, jak tomu říkají odborníci. Cestou se k
nám přidala jakási židle a i s ní jsme se hrnuli směrem k ulici. Ústa jsem měl
plná jeho vousů, drželi jsme se jeden druhého jako klíště, byli jsme zapleteni
jeden do druhého a ta zatracená židle byla jako stonožka: bodala nás no hami ze
všech stran. Bdělý a prozíravý Austin otevřel domovní dveře a my jimi vyletěli
— schody neschody — mohutným saltem pozpátku. Já kdysi vid ěl dva chlapíky
v tržnici, jak provozují něco podobného, ale patrně je třeba notné praxe, aby to
člověk dokázal, aniž se potluče. Dole na ulici se židle změnila v hromadu třísek
— my se pustili jeden druhého a přistáli vedle sebe v jízdní dráze ulice.
Profesor vyskočil na nohy , mával p ěstmi a funěl, jako by měl záduchu.
„Máte dost?" zabekal.
„Vy sprosťáku!" vykřikl jsem a sbíral se z vozovky. Asi bychom si to byli na
místě ještě rozdali, neboť profesor překypoval bojovností, ale naštěstí jsem byl
z trapné situace vysvobozen: kde se vzal, tu se vzal strážník. Stál nad námi, se
zápisníkem pohotově v ruce.
„Co se tu děje? Měli byste se stydět," řekl policista.
Byla to nejrozumnější slova, která jsem slyšel za poslední čtvrt hodiny. „No
tak," pokračoval strážník a obrátil se na mne: „Oč jde?"
„Ten člověk mě napadl," řekl jsem.
„Napadl jste ho?" otázal se policista.
Profesor prudce oddychoval a neříkal nic.
„A není to ani první případ," řekl mu strážník přísně a potřásl hlavou. „Podobné
oplétačky jste měl už minulý měsíc. Způsobil jste tomuto mladému muži
modřinu v obličeji."
Policista se obrátil ke mně: „Podáváte na něho trestní oznámení, pane?"
Vztek mě zatím přešel. „Ne," řekl jsem „,nepodávám."
„Jak to?" řekl strážník.
„Byla to moje vina. Vetřel jsem se do jeho bytu. Kavalírsky mě varoval."
Strážník zaklapl notes.

25

„Ať se mi zde už nic takového neděje," řekl. „A vy tady, pokračuj té v cestě!
Nestůjte tu — pokračujte v cestě!" Poslední dvě věty platily divákům, řez­
nickému učni, služtičce a několika zevlounům, kteří se zde shlukli. Policista se
dal zase na pochůzku. Šel rozvážným těžkým krokem a hnal před sebou
stádečko těch diváků. Profesor se na mě podíval a v očích se mu zablesklo cosi
jako humor.
„Pojďte dovnitř!" řekl. „Ještě jsem s vámi neskoncoval."
Znělo to jaksi ponuře a výhružně, ale nicméně jsem vešel za ním do domu.
Sluha Austin, jenž tu stál jako dřevěná modla, za námi zavřel dveře.

26

4.

Je to prostě nej-nej větší věc na světě

Sotva se domovní dveře za námi zavřely, vyběhla paní Challengerová z jídelny,
jak když ji vystřelí. Drobná paní byla v třaskavé náladě. Zahradila svému
manželovi cestu a vypadalo to, jako by si načepýřené kuře stouplo do cesty
buldokovi. Bylo zřejmé, že paní Challengerová viděla můj odchod, ale že
nezpozorovala můj návrat. „Ty surovce!" křičela na svého muže, až jí hlas
málem přeskakoval. „Tys tomu milému mladíkovi ublížil."
Profesor ukázal palcem za sebe. „Tamhle je za mnou — živý a celý."
Paní Challengerová upadla v rozpaky, ale nepříliš veliké.
„Promiňte, neviděla jsem vás."
„Ujišťuji vás, madame, že se nic nestalo." „Poznamenal vaši ubohou tvář! Och,
Jiří, jaký surovec to jsi! Neděláš celý boží týden nic než výtržnosti. Kdekdo tě
nenávidí, nebo si z tebe tropí šoufky. Vyčerpals mou trp ělivost. Tohle znamená
konec mezi námi."
„Špinavé prádlo se nepere na veřejnosti," bručel profesor.
„Není to žádné tajemství," křičela paní Challengerová. „Copak si snad myslíš,
že celá ulice — a když na to přijde, celý Londýn — jděte pryč, Austine,
nepotřebujeme vás tady — copak si myslíš, že o tobě už nemluví kdekdo? Kam
se poděla tvá důstojnost? člověk jako ty, kterého by král byl už dávno ustanovil
profesorem na velké universit ě, učitel, kterého by zbožňovaly tisíce studentů —
kam se poděla tvá důstojnost?" „A kampak se poděla ta tvoje, miláčku?"
„Nemohu to už s tebou vydržet. Stal se z tebe rabiát — docela sprostý rváč se z
tebe stal."
„Buď hodná, Jessie — chovej se."
„Po vykující, řvoucí výtržník...!"
„Tak to by stačilo," řekl profesor. „Jde se na lavici kajícnic!"
Načisto jsem zkopměl, neboť profesor se sehnul, popadl svou ženu, zvedl ji a
posadil ji na černý mramorový sloup, stojící v rohu p ředsíně. Sloup byl vysoký
jistě přes dva metry a byl tak úzký, že paní měla co dělat, aby na něm udržela
rovnováhu. Ještě jsem jakživ neviděl, ani si nedovedu představit tak splašenou
podívanou, jakou skýtala ta drobná paní na svém mramorovém hradu: tvář jí
škubala hněvem, nohy se kinklaly ve vzduchu. Seděla strnule, neboť se zřejmě
bála, že spadne.
27

„Sundej mě!" zaúpěla. „Řekni ,prosím'!"
„Surovče! Okamžitě mě sundej!"
„Pojďte do studovny, pane Malone."
„Tady snad, pane profesore — " řekl jsem, dívaje se na dámu.
v

„Koukej, pan Malone se za tebe přimlouvá, Jessie. Řekni,prosím' a obratem tě
sejmu."
„Och, ty surovce! Prosím! Prosím!" Sundal ji, jako by to byl kanárek. „Musíš
dbát na své chování, miláčku," řekl profesor. „Pan Malone je novinář. Otiskne
to zítra všechno ve svém plátku a prodá v našem sousedství tucet výtisk ů navíc.
Už vidím titulek , Podivný příběh z vysokých společenských vrstev' — cítila
ses na tom sloupu jako velmi vysoká vrstva, viď, miláčku? A pak tam bude
podtitulek ,Podívaná za kulisy prazvláštní domácnosti'. Má n ěco společného s
hyenami ten náš pan Malone, je to požírač mršin jako všichni příslušníci jeho
čeledě —porcus ex grege diaboli — vepř z dáblova stáda bravu. To je ono —
viďte, pane Malone?"
„Jste vskutku nesnesitelný," řekl jsem nakvašeně.
Smál se, až bučel. Potom nadmul svůj obrovský hrudník: „Za chvíli zde asi
budou dva proti jednomu," zahlaholil, dívaje se na svou ženu a pak na m ě.
Potom náhle změnil tón: „Odpusťte nám tuhle fřivolní rodinnou šarvátku, pane
Malone. Nezavolal jsem vás zpátky do domu proto, abych vás zapletl do našeho
domácího laškování. Měl jsem důvod mnohem vážnější. A ty, ženuško, uteč a
nelam si hlavu." Položil jí na ramena své obrovské ruce: „Všechno, co jsi
pověděla, je čirá pravda. Kdybych dělal, co mi říkáš, byl bych lepším člověkem,
ale nebyl bych to já, George Edward Challenger. Na světě je mnoho lepších
lidí, miláčku, ale na světě je jenom jeden G. E. Ch. Tak hledej jeho světlejší
stránky."
Znenadání jí dal pusu, až to mlasklo a uvedl m ě tím do rozpaků ještě větších
než tím předchozím násilnictvím. „A nyní, pane Malone," řekl s okázalou
důstojností, „račte tudy." Znova jsme vstoupili do místnosti, kterou jsme p řed
deseti minutami tak hlučně opustili. Profesor za námi tiše zavřel dveře, ukázal
na křeslo, do kterého si mám sednout, a strčil mi pod nos krabici doutník ů.
„Jsou to pravé San Juan Colorado," řekl. „Vznětlivým lidem, jako jste vy, dělá
nikotin dobře. Proboha! Neukusovat! Odřízněte špičku nožem — a s úctou! A
teď se pohodlně opřete, uvelebte se v křesle a pozorně naslouchejte tomu, co se
mi zlíbí vám říci. Kdyby vám napadlo něco podotknout, můžete si to ponechat
pro vhodnější chvíli.
„Především, pokud jde o váš návrat do mého domu, z něhož jste byl vším
právem vypuzen," vystrčil na mě vousatou bradu a civěl na mě jako člověk,
28

jenž chce vyprovokovat a očekává nějaký protest, „tedy, jak jsem řekl, po
vašem velezaslouženém vyhazovu jsem vás znova pozval. Z jakého důvodu
jsem tak učinil? Důvodem byla odpověď, kterou jste dal tomu přehorlivému
čenichajícímu strážníkovi. Ve vašich slovech jsem rozpoznal něco jako záblesk
smyslu pro slušnost a spravedlnost. Záblesk sice nebyl nijak veliký, ale byl
přece jen větší, než jsem zvyklý vídat u příslušníků vašeho povolání. Přiznáním,
že vina incidentu byla na vás, jste částečně osvědčil určitý stupeň duševního
odstupu a šíři rozhledu. Tato fakta upoutala mou příznivou pozornost. Podčeleď
lidského pokolení, ke které bohužel náležíte, byla povždy pod mým duchovním
obzorem. Vaše slova vás náhle pozvedla nad zrnin ěný obzor a připlavila vás k
prahu mého vědomí. To bylo důvodem, proč jsem vás pozval, neboť se mi
zachtělo blíže se s vámi seznámit. Budete tak laskav a budete odklepávat popel
do japonského popelníčku, který je na bambusovém stole vedle vašeho levého
lokte." Toto všechno odříkal mocným hlasem jako profesor, přednášející svým
posluchačům. Zaujal na své otáčivé židli pozituru tak, abychom si viděli do
obličeje, a seděl tam nadmutý jako obrovská ropucha. Hlavu měl zakloněnou a
oči opovržlivě napůl přimhouřené. Teď se najednou pootočil a neviděl jsem z
něho nic víc než rozcuchané vlasy a rudý odstávající boltec. Hrabal se v
hromadách papíru na psacím stole. Za chvíli se ke mn ě zase obrátil a v ruce měl
cosi jako velmi špinavý a pomačkaný skicář.
„Hodlám s vámi mluvit o Jižní Americe,"

řekl. „Veškeré poznámky si

vyprošuji. Především bych chtěl, aby vám bylo jasné, že nic z toho, co vám
řeknu, nesmí být publikováno žádným způsobem, dokud vám k tomu nedám
výslovné svolení. Pokud sahá lidská představivost, takovéto svolení jakživ
neudělím. Je to jasné?"
„Je to velmi krutá podmínka," řekl jsem. „Ale zajisté by zpráva obezřetně
stylizovaná — " Odložil skicář na stůl.
„Tím všechno další odpadá. Přeji vám velmi dobré jitro."
„Ne, ne!" jsem zvolal. „Přijímám všechny podmínky. Vidím, že nemám na
vybranou." „Přesně tak," řekl, „ nemáte na vybranou."
„Dobrá. Tedy slibuji." „Čestné slovo?"
„Čestné slovo."
Podíval se na mne, a v jeho drzém pohledu se zračila pochybnost.
„Koneckonců co vím o vaší cti "
„Na mou duši, pane profesore," zvolal jsem hněvivě, „dovolujete si příliš
mnoho! Jakživ se mi nedostalo takové urážky."
Měl jsem dojem, že ho můj výbuch spíš zajímá, než mrzí.
29

„Kulatá lebka," bručel si do vousů. „Brachykefalický, šedooký, černovlasý, s
náznakem negroidních prvků. Mám za to, že jste keltského původu."
„Jsem Ir, pane profesore."
„Skutečný Ir?"
„Ano, pane profesore." „Tím se to ovšem vysvětluje. Kde jsme zůstali? Slíbil
jste mi, že nezklamete mou důvěru. Ta důvěra ovšem nebude zdaleka
bezmezná, to vám říkám předem. Ale jsem ochoten poskytnout vám několik
zajímavých náznaků. Je vám patrně známo, že jsem před dvěma lety podnikl
cestu do Jižní Ameriky — výpravu, jež vejde do světových dějin vědy. Účelem
mé cesty bylo přezkoumat některé závěry, k nimž došli Wallace a Bates.
Takovéto vědecké ověření lze provést jen tím, že člověk pozoruje úkazy za
těchže okolností, za nichž je zaznamenávali jeho předchůdci. Má výprava by
byla bývala pozoruhodná, i kdyby nebyla přinesla žádné další poznatky, ale za
mého pobytu v Jižní Americe se mi naskytla zvláštní příhoda, která obrátila
mou pozornost směrem úplně novým.
Víte, nebo — jako příslušník své generace polo-vzdělanců — patrně nevíte, že
území kolem některých úseků řeky Amazonkyje dosud prozkoumáno jen
částečně a že se do tohoto veletoku vlévá množství přítoků dosud vůbec
nezmapovaných. Bylo mým úkolem navštívit toto málo známé zázemí a
prozkoumat jeho faunu. Výtěžek tohoto průzkumu mi poskytl materiál pro
četné kapitoly, jež doplní moje grandiózní a monumentální dílo živočichopisné
— životní mé dílo, které bude představovat tresť a ospravedlnění mé existence.
Po skončení prací jsem se vracel na svou výchozí základnu a na této zpáteční
cestě jsem se rozhodl přenocovat v malé indiánské vesničce.
Její jméno a zeměpisné souřadnice si zatím nechávám pro sebe a jen obecně
konstatuji, že vesnice leží v místech, kde se jeden z přítoků vlévá do
Amazonky. Tamní domorodci jsou příslušníky indiánského kmene Kukamů. Je
to rasa přívětivá, ale degenerovaná, jejíž rozumové schopnosti sotva p řevyšují
inteligenční kvocient průměrného Londýňana. Pobyl jsem ve zmíněné osadě již
předtím, na cestě ze základny za cílem své výpravy, a tehdy jsem tam vyléčil
několik nemocných. Udělal jsem na tamní Indiány silný dojem, i nebyl jsem
překvapen, že čekají na můj návrat velmi dychtivě. Z jejich posuňků jsem
vyrozuměl, že někdo naléhavě potřebuje mé lékařské pomoci, a následoval jsem
místního pohlavára, když mě vedl do jedné ze svých chýší. Když jsem vstoupil
do místnosti, konstatoval jsem, že pacient, ke kterému jsem byl povolán, práv ě
v tom okamžiku zemřel. Byl jsem nemálo překvapen, že nebožtík není Indián,
nýbrž běloch, ba — abych řekl pravdu — běloch velmi bílý; neboť měl vlasy
světlé jak len, a měl dokonce některé znaky albína. Oblečen byl v cáry, byl
30

velmi vychrtlý a vykazoval všechny příznaky dlouhého strádání. Pokud jsem
domorodcům porozuměl, vůbec ho neznali. Dopotácel se k vesnici z pralesa, ve
stavu krajního vyčerpání.
Batoh mrtvého ležel vedle jeho primitivního lože. Prohlédl jsem ubohé
zavazadlo i jeho obsah. Jméno zesnulého bylo vyznačeno na nášivce v batohu a
znělo: Maple White, Jezemí třída, Detroit, stát Michigan, USA. Je to jméno,
před kterým jsem povždy ochoten smeknout klobouk. Ba nepřeháním, řeknu-li,
že jeho jméno bude stejně slavné jako moje, až se jednoho dne budou hodnotit
konečné výsledky mé výpravy.
Z obsahu batohu jasně vysvítalo, že Maple White byl umělec a básník, hledající
zdroje inspirací. Měl tam úryvky básní. Nevydávám se za znalce poezie, ale
nabyl jsem dojmu, že tyto jeho výtvory byly mimořádně nicotné. Našel jsem
dále několik průměrných krajinářských kreseb, jež znázorňovaly řeku a
pobřeží, našel jsem krabici s malířskými barvami, škatuli s barevnými křídami,
několik štětců, tuhle prohnutou kost, která leží zde na mém kalamáři, výtisk
Baxterových ,Motýlů a můr', laciný revolver a několik nábojů. Pokud jde o šat­
stvo, o prádlo a podobné, buď nic neměl, nebo to poztrácel cestou. Toto byla
celá pozůstalost po podivném americkém sv ětoběžníku.
Když jsem se od nebožtíka odvracel, zahlédl jsem, že mu n ěco čouhá z náprsní
kapsy rozedraného saka. Byl to tenhle skicář a byl tenkrát stejně pomačkaný a
umouněný, jak ho vidíte v tuto chvíli. Ale mohu vás ujistit, že žádný
Shakespearův prvotisk by nemohl být chován pečlivěji a uctivěji, než jsem
zacházel s touto relikvií od chvíle, kdy se dostala do mých rukou. Odevzdávám
vám tento skicář a prosím, abyste ho prohlédl, stránku po stránce, a bedliv ě
prostudoval jeho obsah."
Profesor Challenger si zapálil doutník a pohodlně se rozvalil v otáčivém křesle,
ale dvojice jeho divokých, kritických očí zůstala upřena na mne. Chtěl zřejmě
pozorovat, jak na mne dokument zapůsobí. I když jsem si vůbec nedovedl
představit, jaké senzace by skicář mohl obsahovat — senzace jsem přece jen
očekával a sešit jsem otevřel velmi dychtivě. Nuže, první stránka mě zklamala.
Nebylo na ní nic než portrét velmi tlustého muže v krátkém zimníku. Pod
obrázkem bylo napsáno: „Jim-my Colver na poštovním parníku." Pak tam bylo
několik stránek drobných kreseb, znázorňujících Indiány a výjevy z jejich
života. Potom následoval portrét dvou osob: za stolem sed ěl veselý, baculatý
velebníček s kloboukem, jaký nosí anglikánští knězi, a proti němu velmi
hubený Evropan. Popis: „Oběd s fráterem Cristoferem v Rosariu."
Několik dalších stran zabíraly studie žen a malých dětí a pak následovala
nepřerušená série kreslených zvířat s texty jako: „Ploutvonožec manati na p í­

31

sečné mělčině", „Želvy a jejich vajíčka"; „Černý kapybara pod palmou" byl
zřejmě živočich podobný velkému čuněti. A potom, skoro nakonec, tu
byla dvoustrana, plná studií nepříjemných ještěrů s dlouhými čumáky. Nic mi to
neříkalo, a tak jsem se obrátil na profesora:
„Toto jsou patrně jenom krokodýlové, že ano?"
„Jsou to aligátoři! Aligátoři! V Jižní Americe sotva najdete skutečného
krokodýla. Rozdíl mezi kroko dýlem a aligátorem — "
„Chtěl jsem jenom říci, že zde nevidím nic mimořádného — nic, co by
ospravedlnilo vaše výroky." Bohorovně se pousmál. „Zkuste následující
stránku," řekl. Ale ani tou následující stránkou jsem se nedokázal nadchnout.
Ukazovala krajinu, náčrtek místy vyvedený v barvách — zkrátka, byla to
studie, jakou si plenéristé pořizují jako pomůcku nebo průpravu pro další,
důkladnější práci. Bledě zelené popředí, porostlé rozčepýřenou, zpeřenou
vegetací, pozvolna stoupalo a všechno to končilo řadou útesů temně rudých a
podivně rýhovaných po způsobu čedičového útvaru, který jsem kdesi viděl.
Útesy se táhly jako masivní zeď přes celé pozadí. Na jednom místě byla
osamocená skála tvaru pyramidy, korunovaná obrovským stromem. Vypadalo
to, že jehlancovitá skála je oddělena propastí od vlastního horského masívu. A
nad tím vším tropicky modré nebe. Hřeben toho řetězu skalistých útesů byl
vrouben úzkým lemem vegetace. Na následující straně skicáře byla další
tempera téže krajiny, ale z větší blízkosti, takže bylo jasně vidět podrobnosti.
„Tak co?" zeptal se.
„Je to formace nesporně podivná," jsem řekl, „ale nevyznám se dostatečně v
geologii, abych mohl říct, že je úžasná."
„Úžasná?" opáčil. „Je jedinečná. Je neuvěřitelná. Nikomu na světě se ani
nesnilo, že by něco takového bylo vůbec možné. A teď obraťte list."
Učinil jsem tak a překvapením jsem vyjekl. Celá stránka byla věnována
nejroztodivnějšímu stvoření, jaké jsem kdy viděl. Byl to divoký sen kuřáka
opia, vidina z deliria. Hlavu to mělo ptačí, trup nadmuté ještěrky, dlouhá
oháňka zvířete byla vybavena jakoby naježenými bodáky a vyklenutý hřbet,
podobný zubaté pile, vypadal jako posázený tuctem krocaních laloků,
seřazených za sebou. Před touto nestvůrou stál neuvěřitelně zakrslý panáček,
trpaslík v lidské podobě. Stál tam a civěl na obludu.
„Nu — a co si myslíte o tom?" zvolal profesor Challenger a vítězoslavně si
mnul ruce.
„Je to nestvůrně — je to pitvomé."
„Ale co Whitea přimělo nakreslit takové zvíře?"
„Špatná kořalka, bych řekl."
„O — a jiné vysvětlení byste neměl?"
32

v

„Žádné jiné mi nenapadá. A čím si tu kresbu vysvětlujete vy, pane profesore?"
„Velmi prostě. Tím, že to zvíře existuje. Že je White nakreslil podle
skutečnosti." Byl bych se mu rovnou vysmál do obličeje, nebýt toho, že jsem se
nechtěl ještě jednou kutálet předsíní a po schodech na ulici.
„Zajisté," přisvědčil jsem, „zajisté," a řekl jsem to tónem, jakým člověk
chlácholí idiota. „Jen se musím přiznat, že mě mate ta malinká lidská posta­
vička. Kdyby to byl Indián, mohli bychom kresbu považovat za důkaz, že v
Americe žije nějaký národ trpaslíků, pygmejů. Ale zdá se, že to je Evropan v
tropické přílbě."
Profesor si odfrkl jako dopálený bizon. „Jste nádherná podívaná! Rozšířil jste
mé znalosti o hranicích možného! Jste ukázkou ochrnutí mozku! Patologické
netečnosti myšlenkové! Jaká to nádhera!" Byl příliš směšný, než aby mě mohl
rozhněvat. A vůbec — kdyby ho člověk bral vážně, musel by na něho mít vztek
v jednom kuse. Zlobit se na něho — to bylo vyložené plýtvání energií. Tak
jsem se na něho jenom malátně usmál.
„Bylo mi nápadné, že ten člověk je tak malý," řekl jsem.
„Podívejte se tady na to!" zvolal profesor a ukázal chlupatou jitrnicí, pardon
svým prstem, na detail kresby. „Vidíte tady za tím zvířetem tu rostlinu? Patrně
si myslíte, že to je pampeliška nebo kapustička, že ano ? Račte vzít na
vědomost, že to je palma rodu Phytelepas, zvaná slonovník. Slonovník dosahuje
výšky sedmnácti až dvaceti metrů. Nechápete, že ten člověk tam byl nakreslen
záměrně? Ve skutečnosti si ovšem nemohl stoupnout před tu obludu a kreslit ji
— zvíře by s ním bylo udělalo krátký proces. Malíř se tam sám zvěčnil za tím
f V

1

1

V ' 1

Wf i 1

f VI

T T

VI

1

1

1

A

V

1

v

v

v

ucelem, aby vyznačil meritko výsky. Umelec byl vysoký řekneme neco pres
metr sedmdesát. Strom je desetkrát vyšší — což odpovídá předpokladu."
„Pane na nebi!" jsem zvolal. „Vy tedy myslíte, že ta bestie opravdu byla? —
Uvažte, že v tom případě by snad nebylo možné ustájit ji ani ve dvoraně nádraží
Charing Cross!"
„Nemusíme se uchylovat k žádnému přehánění. To zvíře je i bez nadsázky
pěkně urostlý exemplář," řekl profesor spokojeně.
„Ale není přece možné," zvolal jsem, „škrtnout veškeré poznatky lidstva jen a
pouze na základě jediné skici," — prolistoval jsem zatím zbytek skicáře a
zjistil, že nic dalšího neobsahuje — „na základě jediné skici, kterou načrtl
potulný americký umělec snad pod vlivem hašiše nebo horečného blouzn ění,
nebo prostě z rozmaru bujné obrazotvornosti. Vy, jako vědec, přece nemůžete
obhajovat takové stanovisko!"
Místo odpovědi profesor vzal z police jakousi knihu. „Toto je vynikající
monografie, kterou napsal můj nadaný přítel Ray Lankester!" řekl. „V knize je
33

ilustrace, která vás bude zajímat. Ano, zde je! Podpis pod kresbou praví:
,Pravděpodobné vzezření někdejšího, nyní vymřelého druhohomího veleještěra
stegosaura. Jeho zadní noha byla dvakrát tak vysoká jako celý dosp ělý člověk.'
Co tomu řeknete?"
Podal mi otevřenou knihu. Podívaná na kresbu mnou zamávala. Mezi
rekonstruovaným zvířetem ze světa už dávno mrtvého a mezi kresbou nezná­
mého umělce byla podobnost opravdu značná. „Je to vskutku pozoruhodné,"
jsem řekl.
„Ale neuznáváte to jako konečný důkaz?" „Jistě to může být nahodilá shoda —
nebo ten Američan mohl někdy někde vidět podobnou vědeckou rekonstrukci a
zapamatovat si ji. Horečnatá deliria přece dokáží vyplavit takové vzpomínky z
podvědomí."
„Zajisté," řekl profesor shovívavě, „ponechme to zatím stranou. Raději vás nyní
požádám, abyste si prohlédl tuto kost." Podal mi kost, o níž na počátku
rozhovoru řekl, že ji našel v pozůstalosti mrtvého Američana. Kost byla dlouhá
asi dvacet centimetrů, byla silnější než můj palec a najednou! konci lpělo něco
jako vyschlá chrupavka.
„Kterému známému živočichu náleží tato kost?" otázal se mne profesor.
Prohlížel jsem si záhadnou součástku čísi kostry velmi pečliv ě a snažil jsem se
vybavit si nějaké polozapomenuté vědomosti.
„Mohla by to být velmi silná klíční kost člov ěka," řekl jsem.
Můj protějšek jenom mávl opovržlivě rukou. „Lidská klíční kost je točitě
prohnutá. Tato kost je rovná. Na jejím povrchu je prohlubenina, jež naznačuje,
že tudy vedla velká šlacha. Nic takového se nevyskytuje na lidské klíční kosti."
„V tom případě mi nezbývá než přiznat, že nevím, co to je."
„Nemusíte se za svou nevědomost stydět. Jsem si jist, že bychom ani v
nej větším přírodopisném muzeu Londýna nenašli jediného zoologa, který by
dovedl tuto součást kostry pojmenovat." Profe sor vzal z krabičky kůstku zvíci
fazolové lusky. „Pokud sahají mé vědomosti, je tato kost lidskou obdobou té,
kterou držíte v ruce. Podle toho si můžete učinit představu o velikosti
neznámého tvora. Prohlédnete-li si zbytek chrupavky, poznáte, že nejde o
fosilii, o takzvanou předpotopní vykopávku, nýbrž o tělesný pozůstatek čerstvý.
Co tomu řeknete?"
„Jistěže u zvířete velikosti slona — "
Profesor sebou bolestně škubl.
„Nemluvte mi o slonech v souvislosti s Jižní Amerikou. Snad i v našem věku
upadajícího školního vzdělání byste měl vědět — "
34

„Tak tedy," skočil jsem mu do řeči, „jde možná o nějaké velké zvíře
jihoamerické — například o tapíra."
„Mladý muži, můžete mi věřit, že ovládám základy svého řemesla. Toto není
kost pocházející z tapíra nebo z jiného zvířete známého vědě. Patřila tvoru
velmi velikému, velmi silnému a po dle všeho i velmi divokému, jehož existenci
věda dosud nevzala na vědomost. Ještě jsem vás nepřesvědčil?"
„Přinejmenším jste vzbudil můj hluboký zájem."
„Nejste tudíž případ beznadějný. Mám pocit, že se ve vašem zatemnělém nitru
někde krčí kousek rozumu, i budu po něm trpělivě šmátrat. Pro tuto chvíli
opustíme mrtvého Američana a budeme pokračovat v líčení mého dalšího
postupu. Dovedete si jistě představit, že jsem prostě nemohl opustit povodí
Amazonky, aniž bych se pokusil přijít věci na kloub. Dopátral jsem se náznaků,
ze které světové strany nešťastný chudák světoběžník do vesnice asi přišel. Ale
i nebýt toho — samotné indiánské legendy mi naznačovaly směr. Zjistil jsem
totiž, že mezi všemi poříčními kmeny kolují pověsti o jakési záhadné zemi.
Nepochybuji, že jste už slyšel jméno Kurupuri..."
„Neslyšel, pane profesore."
„Kurupuri je duch pralesů, je to cosi děsného, cosi zlovolného, je to něco, čemu
se člověk musí vyhýbat. Nikdo z Indiánů nedokáže popsat jeho podobu ani
podstatu, ale samo jméno Kurupuri šíří hrůzu po obou březích Amazonky.
Nuže, všechny kmeny se shodují ve směru, kde Kurupuri žije. Byl to týž směr,
ze kterého přišel Američan. Tím směrem se skrývá něco děsivého. Vytkl jsem
si za úkol zjistit, oč jde."
„Co jste podnikl?" Veškerá legrace mne přešla. Mohutný, vousatý profesor si
vynucoval pozornost a úctu.
„Překonal jsem krajní zdráhavost domácího obyvatelstva — zdráhavost, jež jde
tak daleko, že o Kurupurim vůbec odmítají mluvit. Konečně se mi podařilo
přimět dva Indiány, aby mne doprovázeli. Dosáhl jsem toho obezřetným
přemlouváním, různými dary a —

nechci to popírat —

i nátlakem a

vyhrůžkami. Po mnoha dobrodružstvích, která nepovažuji za podstatná, po
překonání vzdálenosti, kterou nehodlám vyjádřit číselně, a ve směru, který si
nechávám pro sebe, jsme konečně přišli do kraje, který ještě nikdy nebyl
popsán a kam se do té doby nedostal vůbec nikdo — krom mého nešťastného
předchůdce. Podíval byste se laskavě na toto?"
Podal mi fotografii formátu devětkrát dvanáct. „Neuspokojivá kvalita snímku
se vysvětluje tím," řekl, „že při cestě po proudu se náš člun převrhl a kaseta s
nevyvolanými filmy se rozbila. Následky byly katastrofální. Skoro všechny
35

filmy přišly nazmar — škoda je nenahraditelná. Snímek, jejž držíte v ruce, je
jedním z malého počtu, jenž vyvázl, byť pošramocený. Vysvětlení jeho špatné
technické jakosti a ostatních nedostatků laskavě přijměte. Kdosi dal do oběhu
řeči o podvodném podvrhu. Nejsem v náladě, abych taková tvrzení vyvracel."
Fotografie byla, jen co je pravda, velmi matná. Nevlídný kritik si mohl
nedostatek ostrosti snadno vyložit po svém. Snímek představoval nudnou,
šedivou krajinu. Za chvíli, když se mi podařilo rozpoznat detaily, uvědomil
jsem si, že záběr ukazuje dlouhý a nesmírně vysoký řetěz útesů, který vypadá
jako obrovský vodopád, jako olbřímí peřej, viděná z dálky. V popředí obrázku
byla svažující se zalesněná pláň.
„Mám dojem, že to je táž krajina, kterou Američan namaloval," řekl jsem.
„ Je to táž krajina," odpověděl profesor. „Našel jsem tam zbytky světoběžníkova
tábořiště. A nyní se podívejte na toto."
Ačkoliv tato fotografie byla krajně defektní, bylo
zřejmé,
že
jde
o
snímek
téže
krajiny,
jenže
z
větší
blízkosti. Bezpečně jsem poznal osamocenou špičatou skálu, oddělenou od
horského masívu. Rozeznal jsem i stromy, jimiž byla pyramida jakoby
korunována.
„Vůbec o tom nepochybuji," řekl jsem.
„Cítím se polichocen," řekl profesor. „Děláme pokroky, že ano? A podíval
byste se nyní laskavě na vrchol té špičaté skály? Rozeznáváte tam něco?'
„Obrovský strom."
„A na tom stromu?"
„Sedí tam velký pták," řekl jsem. Podal mi zvětšovací sklo.
„Ano," dodal jsem, dívaje se lupou, „na tom stromu je veliký pták. Zdá se mi,
v

že má mohutný zobák. Rekl bych, že to je pelikán."
„K bystrozraku vám blahopřát nemohu," řekl profesor. „Není to pelikán a není
to vůbec žádný pták. Bude vás zajímat, že se mi podařilo takový exemplář
sestřelit. Byl to jediný důkaz toho, co jsem viděl, jediný absolutní důkaz, který
jsem si odtamtud mohl odvézt."
„Tak vy to zvíře máte?" Konečně tedy máme hmatatelné potvrzení profesorova
výkladu!
„Měl jsem je. Naneštěstí jsem o ně přišel zároveň s mnoha dalšími věcmi při
říční havárii, která znehodnotila mé fotografické snímky. Chopil jsem se své
kořisti, když mizela ve vírech peřejí — a část křídla mi zůstala v ruce. Byl jsem
v bezvědomí, když mě řeka vyplavila na břeh, ale ubohý zbytek mého
jedinečného úlovku byl zachráněn. Předkládám vám jej. Zde je."

36

Vytáhl ze zásuvky psacího stolu něco, co mi připadalo jako koncová část křídla
velkého netopýra. Kost, dlouhá přes půl metru, byla prohnutá a visela z ní blána
jako závoj.
„Ohromný netopýr," řekl jsem jaksi zkusme.
„Nic takového," odpověděl profesor přísně, „člověk, jenž jako já žije v ovzduší
vzdělanosti a vědy, si nedovede představit, že základní vědomosti živočichopisu
jsou tak málo rozšířené. Je vůbec možné, že neznáte ani nejprimitivnější
základy srovnávací anatomie? Vždyť křídlo ptáka je ve skutečnosti jeho
předloktí, zatímco křídlo netopýra tvoří blány, napjaté mezi třemi
prodlouženými prsty.
Nuže — je očividné, že tato kost není určitě předloktí, a sám vidíte, že jde o
jednu jedinou kost, k níž se přimyká jedna jediná blána. Nemůže tedy jít o
netopýra. A není-li to ani pták, ani netopýr — co je to?"
Má mrňavá zásoba vědomostí byla vyčerpaná. „Opravdu nevím," řekl jsem.
Otevřel znova knihu, v níž mi před chvílí ukázal kresbu rekonstruovaného
stegosaura. „Zde," řekl profesor a ukázal prstem na obrázek prazvláštní létající
obludy,

„zde

vidíte výtečnou rekonstrukci

dimorfodonta,

zvaného

též

pterodaktylus. Byl to létající ještěr, jenž žil v době druhohor. Na následující
stránce je diagram, ukazující mechanismus jeho křídla. Srovnejte, prosím,
kresbu s kostí, kterou máte v ruce." Podíval jsem se— a vlna úžasu mě
zaplavila. Byl jsem obrácen na profesorovu víru. Teď jsem byl přesvědčen o
správnosti jeho tvrzení. Málo naplat — profesor měl pravdu. Souhrn důkazů byl
ohromující. Skica, fotografie, profesorův ústní výklad a nyní ještě autentická
ukázka — kruh svědectví se uzavřel. Také jsem to řekl — a řekl jsem to vřele,
neboť jsem nabyl přesvědčení, že profesorovi bylo velmi křivděno. Zaklonil se
do opěradla svého otáčivého křesla, horní víčka mu poklesla, po tváři se mu
rozlil shovívavý úsměv... profesor se slunil v paprscích neočekávaného uznání.
„Je to prostě nejúžasnější věc, jakou jsem kdy slyšel," řekl jsem, ačkoliv
nadšení, které ve mně vzplanulo, bylo spíše novinářské než vědecké. „Je to
ohromné. Jste Kolumbus vědy, jenž objevil ztracený svět. Opravdu hrozně
lituju, že jsem vám nevěřil hned z kraje. Bylo to všechno tak nepředstavitelné,
tak nemyslitelné. Ale nejsem zase natolik zabedněný, abych nedovedl ocenit
důkaz — a vaše důkazy by měly přesvědčit kdekoho." Profesor blahem až
předl.
„A potom, pane profesore, co jste dělal potom?" „Bylo údobí dešťů, pane
Malone, a mé zásoby se chýlily ke konci. Prozkoumal jsem některé úseky
strmých útesů, ale nenašel jsem místo, kudy by bylo lze horstvo zlézt.
Jehlancovitá skála, na níž jsem zahlédl pterodaktyla, kterého jsem potom
sestřelil — ta pyramida byla poněkud přístupnější. Jelikož se trochu vyznám v
horolezectví, dokázal jsem vyšplhat do poloviny jehlance. Pohled od tamtud mi
37

umožnil udělat si lepší představu o náhorní planině za korunou útesů. Byla
podle všeho velmi rozlehlá; ani východním, ani západním směrem jsem
nedohlédl konce horského řetězu a jeho zeleného lemu. Kraj za skálami je
bažinatá džungle, plná hadů, hmyzu a horečky. Útesy tvoří přirozenou ochranu
této zvláštní země."
„Viděl jste nějaké další známky života?"
„Ne, pane redaktore, neviděl. Ale v týdnu, kdy jsme tábořili při úpatí skalního
masívu, jsme slyšeli prapodivné zvuky, přicházející shůry."
„Ale jak si, pane profesore, vysvětlujete, že Američan zahlédl stegosaura,
kterého nakreslil?"
„Jsme odkázáni na dohady. Stegosaurus patrně dokázal dostat se na korunu
útesů, kde ho americký umělec spatřil. Je-li tomu tak, znamená to, že z kotliny
džungle existuje nějaká cesta na hřeben horstva. Stejně z toho faktu plyne, že
vzestup musí být velmi obtížný. Jinak by přece zvířata byla houfně opouštěla
kotlinu a zaplavovala okolní kraje. Myslím, že toto vysvětlení je plně
uspokojivé." „Ale jak se ta zvířata vůbec dostala do té náhorní kotliny?"
„Myslím, že nejde o žádnou velkou záhadu," řekl profesor. „Nabízí se jedno
jediné vysvětlení: Jižní Amerika je — jak jste snad už slyšel — pevnina žulová.
Před pradávnými časy muselo v tomto místě jihoamerického vnitrozemí dojít k
náhlému obrovskému výbuchu vulkanické povahy. Ú tesy, o nichž jsme mluvili,
jsou, mimochodem řečeno, čedičové. Jsou to tedy sopečné vyvřeliny. Podzemní
výbuch zvedl kraj o přibližné velikosti hrabství Sussex do výše — a to v celku,
v jednom kuse, včetně všeho živoucího, co se tam nalézalo. Kolmé srázy,
odolávající jakékoliv erozi, izolovaly veškerou zvířenu od ostatní pevniny. Jaké
důsledky má takováto izolace? Odpověď je nasnadě: Běžné zákony přírody
přestávají až na další platit. Mechanismy, které v širém světě ovlivňují boj o
život, přestávají v izolovaném prostředí fungovat nebo se mění. Tvorové, kteří
by jinak vyhynuli, tam přežívají. Uvědomte si, že jak pterodaktylus, tak
stegosaurus patří k fauně jurské, tedy druhohomí. Zaujímají tudíž ve vývojové
posloupnosti místo velmi, velmi dávné. V té naší kotliněje uměle zachovaly jen
ty mimořádné a nahodilé okolnosti." „Vaše důkazy jsou přece načisto
jednoznačné, pane profesore. Stačí, abyste je prostě předložil příslušným
odborníkům."
„Také jsem si to myslel — ve své prostotě," řekl profesor trpce. „Mohu vám
jedině říci, že tomu tak nebylo. Že jsem se na každém kroku setkával s nevírou,
vyvěrající částečně ze zabedněnosti, částečně se závistivé žárlivosti. Není v mé
povaze, pane redaktore, doprošovat se něčí přízně, nebo dokazovat nějaké
skutečnosti poté, co mé slovo bylo vzato v pochybnost. Stačilo mi prvé
střetnutí. Neponížil jsem se tak daleko, abych jim ukázal důkazy, jež mám k
dispozici. Celá věc se mi zprotivila — nechtěl jsem o tom mluvit. Když lidé
38

vašeho povolání, představitelé pošetilé zvědavosti široké veřejnosti, vnikli
rušivě do mého soukromí, nedokázal jsem čelit jim důstojným odmítnutím.
Musím přiznat, že jsem letory poněkud prudké, a jsem-li vyprovokován, mám
sklon k násilnosti. Patrně jste si toho i sám všiml."
Pohladil jsem si modřinu kolem oka a byl jsem zticha.
„Zena mi toho mé chování často vytýká — a přece si lichotím, že by na mém
místě každý muž se smyslem pro čest jednal stejně. Nicméně hodlám dnes
podat krajní ukázku toho, kterak vůle umí ovládat citová hnutí mysli. Zvu vás k
účasti

na

této exhibici." Vzal s psacího stolu osmerku tuhého papíru a podal mi ji: „Z
pozvánky uvidíte, že dnes večer přednáší ve dvoraně Zoologického ústavu
Percival Waldron, přírodozpytec celkem populární. Název přednášky je:
Kronika věků. Byl jsem výslovně pozván s tím, že budu sedět s vedoucími
členy ústavu na předsednické tribuně a že po přednášce jménem celého
shromáždění přednášejícímu poděkuji. Přitom neopominu utrousit —

s

nekonečným taktem a delikátností — několik poznámek, které snad upoutají
zájem posluchačů a v některých z nich vzbudí touhu seznámit se blíže s
načatým tématem. Chápejte — neřeknu nic, co by mohlo vyvolat hádky. Budou
to jen náznaky, že problém je mnohem hlubší. Budu se držet pevn ě na uzdě a
uvidím, zda takovým sebeovládáním a sebezapíráním dosáhnu příznivějších
výsledků."
„A smím tam přijít?" zeptal jsem se dychtivě.
„Samozřejmě," odpověděl profesor srdečně. Jako všechny profesorovy projevy
byla i jeho dobrá nálada tak říkajíc masivní a skoro tak neodolatelná jako jeho
výbuchy násilnictví. Jeho dobrácký úsměv byl kouzelný: mezi přivřenýma
očima a mohutným vousiskem se najednou objevila dv ě červená jablíčka skrání.
„Beze všeho přijďte. Bude mne posilovat vědomí, že mám v obecenstvu
spojence — i když je spojenec, jenž o věci nemá ponětí, málo platný.
Předpokládám, že obecenstva bude mnoho, neboť Waldron je sice vyložený
šarlatán, ale je populární a má početné obdivovatele. Nuže, pane Malone,
věnoval jsem vám podstatně více času, než jsem mínil. Jedinec si nesmí
nechávat hrabivé pro sebe, co je určeno celému světu. Bude mi potěšením vidět
se s vámi dnes večer na přednášce. A zatím mějte na paměti, že nic z toho, co
jsem vám řekl, není určeno pro publikaci a nesmí být zveřejněno." „Ale
McArdle — tedyvmůj šéfredaktor, chápejte, pane profesore, bude chtít vědět, co
jsem pořídil." „Řekněte mu, cokoliv vám napadne. A mezi jiným mu také
můžete vyřídit můj vzkaz: pošle-li někoho dalšího, aby se vetřel do mého domu,
že pana šéfredaktora navštívím s karabáčem v ruce. A vám p řenechávám starost
o to, aby se nic z naší rozmluvy neobjevilo v tisku. To bychom tedy měli. Nuže
— na shledanou dnes v půl deváté večer ve dvoraně Zoologického ústavu."
39

Jako poslední dojem jsem si odnášel obraz červených lící, modročemých
vlnících se vousů a pánovitých očí, když mě profesor gestem ruky
vypoklonkoval z pokoje.

40

5.

Protest!

Bylo toho trochu moc na jednoho: první interview vyvrcholil t ělesným šokem,
druhý interview šokem duševním. Není divu, že jsem si nebyl p říliš jistý, čí
jsem, když jsem se podruhé ocitl na ulici před profesorovým domem. Jediná
myšlenka bušila v mé rozbolavělé hlavě: Je-li skutečně pravda, co mi
Challenger pověděl, je to převratná senzace a bude z toho ohromující šlágr pro
Gazettu, dostanu-li povolení otisknout to. Na konci ulice jsem chytil taxíka a
odjel do redakce.
McArdle byl jako vždy na svém stanovišti.
„Výborně!" zvolal dychtivě,,,kolik řádků to vydá? Vypadáte, mladý muži, jako
byste se vracel z války. Snad vám nenatloukl?" „Měli jsme zpočátku menší
nedorozumění." „To je číslo, ten člověk! Co vám udělal?" „Tak tedy —
nakonec se umoudřil a popovídali jsme si. Ale nic jsem z něho nevykoledoval
— totiž, nic pro noviny."
„To se asi mýlíte. Vykoledoval jste si modřinu kolem oka — a to je něco pro
noviny. Takovou hrůzovládu nemůžeme trpět, kolego Malone. Musíme pana
profesora odkázat do jeho mezí. Dám do zítřejšího čísla úvodníček, že bude
mrkat. Postačí, když mi dáte materiál, a já toho pána proženu, že na to do smrti
nej delší nezapomene. Co byste řekl zalomenému titulku Profesor Prášil? Nebo:
Nový sir John Mandeville? — Nebo: Cagliostro číslo II. Zkrátka, jméno
nějakého historického šejdíře a násilníka. Postavím ho na pranýř, kam patří jako
podvodník první velikosti."
„To by, pane šéfredaktore, asi nebylo správné."
„Proč ne?"
„Protože Challenger není vůbec žádný podvodník."
„Cože?" zařval McArdle. „Snad mi nechcete říct, že opravdu věříte těm jeho
báchorkám o mamutech a mastodontech a mořských hadích obludách?"
„Tak bych to nemohl říct, pane šéfredaktore, a on také o mamutech a o
podobných nemluvil. Ale myslím, že přece jenom objevil něco nového."
„Tak to, člověče, pro boha živého hoďte na papír!" „Hrozně rád bych to napsal,
ale všechno, co vím, mi pověděl jen pro mou informaci a pod p odmínkou, že to
nenapíšu."
41

Zhustil jsem profesorovo vyprávění do několika vět. „Taková je situace."
McArdle se tvářil krajně nedůvěřivě.
„Tak tedy," řekl po chvíli, „měli bychom zde ještě tu schůzi dnes večer. Ta je
veřejná a nebudete vázán žádným slibem mlčenlivosti. Nemyslím, že nějaká
jiná redakce tam někoho pošle, protože o Waldronovi už kdekteré noviny psaly
aspoň tucetkrát a nikdo neví, že tam bude mluvit Challenger. Budeme -li mít
kliku, ulovíme sólokapra. Beztak tam jdete, a tak nám udělejte pořádnou
zprávu. Nechám vám v čísle do půlnoci dost místa."
Měl jsem po celý den hromadu práce, časně večer jsem šel něco pojíst do klubu
s Tarpem Henrym. Podal jsem mu stručnou zprávu o svém dobro družství, a po
celou dobu, co jsem mluvil, pochybovačný úsměv nezmizel z jeho zvrásněné
tváře. Když jsem řekl, že mě profesor přesvědčil, rozřehtal se Henry na celé
kolo.
„Kamaráde, takové věci se už ve skutečnosti nedějí. Dnes už se nestává, aby
někdo čiročirou náhodou udělal ohromující objev a pak poztrácel důkazy.
Takové věci přenechte romanopiscům. Ten váš profesor je chytrý jak všechny
opice v londýnské zoo dohromady — a navíc je mazaný jak liška. Všechno, co
vám napovídal, je vyložený nesmysl."
„Ale ten americký básník?"
„Nikdy neexistoval."
„Viděl jsem jeho skicář."
„Byl to Challengerův skicář."
„Vy myslíte, že to zvíře nakreslil sám Challenger?"
„Ovšemže ano. Kdo jiný to mohl udělat?"
„No ale odkud se vzaly ty fotografie?"
„Na fotografiích nic není. Sám jste připustil, že jste viděl jenom nějakého
ptáka." „Byl to pterodaktylus."
„To tvrdí Challenger. On vám toho pterodaktyla nasadil do hlavy."
„Dejme tomu. A co ty kosti?" „Ta první pocházela z irského guláše. Tu druhou
vylepšil z vlastní hlavy, aby posloužila jako ,důkaz'. Kdo má filipa a vyzná se v
oboru, dokáže zfalšovat kost tak snadno jako fotografii."
Začínalo mi být všelijak. Snad jsem se přece jenom unáhlil ve svém úsudku a
skočil profesorovi příliš ochotně na špek. Potom mě osvítil nápad. „Půjdete na
tu schůzi?" Tarp Henry se zadumal.
„Ten váš náramný Challenger není osobnost zrovna populární," řekl. „Má
vroubky u velmi mnoha lidí. Asi nepřeháním, když řeknu, že snad nikdo v
celém Londýně nedokázal soustředit na sebe tolik nenávisti. Jestli se tam

42

přihrnou studenti medicíny, bude tam parádní povyk. Nemám chuť jít do jámy
lvové."
„Ale spravedlnost přece vyžaduje, aby člověk vyslechl, co ten druhý uvádí na
důkaz svých tvrzení."
„Inu — na tom něco je. Dobrá. Můj dnešní večer patří vám."
Když jsme vstoupili do dvorany, viděl jsem, že účast je mnohem početnější, než
jsem očekával. Šňůra elektrických limuzínek přivážela bělovousé profesory,
zatímco temný zástup méně významných chodců, proudících do budovy
klenutým portálem, ukazoval, že obecenstvo nebude jen v ědecké, ale i laické. A
opravdu — jen jsme usedli, hned jsme poznali, že na galérii a v pozadí sálu
vládne duch bujarý, ba dokonce chlapecký. Když jsem se ohlédl, viděl jsem
řady mladíků, v nichž nebylo těžké rozpoznat typické mediky. Bylo zřejmé, že
všechny velké nemocnice sem vyslaly silné jednotky. Nálada obecenstva byla
zatím dobrá, ale také poněkud rošťácká. Mladíci zpívali populární odrhovačky s
nadšením, které tvořilo podivné preludium k vědecké přednášce. Také se začaly
ozývat hlasité poznámky, dobírající si přítomné vědátory. Zejména tyto vtipy a
vtípky slibovaly zábavný večer všem — s výjimkou pánů profesorů, kteří byli
terčem studentského utahování.
Ani důstojní členové předsednictva neunikli pochybným poctám omladiny.
Když se na tribuně zjevil starý dr. Meldrum, ozdobený svým pověstným
cylindrem s širokou zprohýbanou obrubou, byl zahrnut tolika halasnými dotazy
„Kde jste schrastil tenhle pokrytec?", že rychle smekl a schoval klobouk
kradmo pod svou židli. Když ke svému křeslu belhal profesor Wadley,
sužovaný už léta letoucí dnou, zazněly ze všech stran dvorany přátelské
poptávky po dnešním zdravíčku ubohého palce — a profesoru Wadleymu se
nepodařilo zatajit rozpaky. Nej větším tartasem byl arci provázen můj nový
přítel, profesor Challenger, když pochodoval po tribuně ke svému místu na
samém konci první řady křesel. Ve chvíli, kdy se jeho černý plnovous objevil za
rohem, stoupl ke stropu dvorany tak hurónský řev na uvítanou, že jsem v duchu
začínal dávat za pravdu Henrymu; obecenstvo sem asi skutečn ě nepřišlo jen
kvůli přednášce, ale hlavně proto, že fáma rozhlásila účast slavného profesora.
Když Challenger vstoupil do dvorany, zazněl v prvních řadách hostí, mezi
dobře oblečeným panstvem spokojený smích, jako by jim

studentská

demonstrace v tomto případě nebyla proti mysli. Projev študáků byl prostě
výbuch zvuku ne nepodobný řevu, jaký propuká v klecích divé zvěře, když z
dálky zaslechne kroky krmiče. Možná že n ěkterý z výkřiků byl urážlivý, celek
však na mne působil jako pouhý projev nevázané bujnosti, jako hlučné vítání
člověka, který posluchače zajímá a baví. Neměl jsem vůbec dojem, že to je
výraz nelibostí či opovržení. Challenger na toto uvítání reagoval unaveným,
trošínku přezíravým úsměvem, asi jako dobromyslný člověk čelí kvičení a
43

vyvádění hromady štěňat. Pomalu usedl, nadmul hrudník, pohladil si plnovous a
díval se na přeplněnou dvoranu. Horní víčka měl pokleslá a jeho pohled byl
mírně opovržlivý. Povyk, spojený s Challengerovým příchodem, ještě neutichl,
když se u svého stolu zvedl předseda schůze, profesor Ronald Murray. Program
večera započal.
Doufám, že mi prof. Murray odpustí, řeknu-li, že sdílí s většinou Angličanů
jednu chybu: je neslyšný. Patří k záhadám moderního života, že lidé, kteří
mohou říci něco, co stojí za poslech, se nenaučí říkat to tak, aby to také bylo
slyšet. Vždyť by jim to nedalo tolik práce! Ve skutečnosti si počínají jako
ví

ví

•

v

v r

v

v

;

'

1

1

1

'

1

v

'

clovek, jenz se snazi precerpat cenný mok od pramene do nadrze pomoci
ucpaného potrubí, jež by se přece dalo bez velké námahy pročistit. Profesor
Murray adresoval několik hlu-bokomyslných poznámek své bílé vázance a skle nici vody na svém stole, míse v to humorné vsuvky, určené z řejmě stříbrnému
svícnu po pravici. Pak usedl a k řečnickému pultu přistoupil slavný po­
pularizátor vědy Percival Waldron, vítaný tlumeným potleskem. Waldron byl
přísný muž s tváří ostrých rysů, s drsným hlasem a agresivním vystupo váním,
měl však velký dar: dovedl rozmělnit a předžvýkat myšlenky jiných lidí a dávat
je dál způsobem, jenž byl obecně srozumitelný a budil zájem laické veřejnosti.
Kromě toho Waldron uměl dělat legraci kolem nejneočekávanějších námětů,
takže v jeho podání byly i precese jarního bodu či vývoj obratlovc ů náramně
humorné taškařice.
Waldron před námi rozvinul panoramatický obraz vzniku světa, jak si jej
vykládá věda. Slovy veskrze jasnými a místy i barvitými nám vypráv ěl o země­
kouli, když ještě byla obrovským shlukem žhavého plynu, ženoucího se
vesmírem. Pak líčil zhušťování hmoty, chladnutí, vrásnění, jež vytvořilo hory,
srážení páry ve vodu — vylíčil nám pozvolnou přípravu jeviště, na němž se
později odehraje nevysvětlitelné drama života. Pokud jde o původ života, byl
Waldron diskrétně mlhavý. Prohlásil, že je celkem asi jisté, že by zárodky
života byly sotva přečkaly ono prvotní škvaření. Tudíž musely přijít později.
Vznikly samy od sebe z chladnoucích, anorganických prvků zeměkoule? Velmi
pravděpodobné. Přibyly zárodky života zvenčí, dopraveny sem meteoritem? Je
to výklad sotva přijatelný. Celkem vzato — čím je kdo moudřejší, tím méně
dogmatický je v této otázce. Nedokážeme — lépe řečeno: zatím jsme
nedokázali vyrobit v našich laboratořích z anorganické hmoty život organický.
Naše chemie dosud neumí přemostit propast mezi mrtvým a živým. Existuje
však vyšší a dovednější chemie — chemie přírody, jež disponuje většími silami
a většími časovými možnostmi. Je docela myslitelné, že dospívá k výsledk ům
nám nedosažitelným. A s touto úvahou se zatím musíme spokojit.

44

Tím se řečník dostal k žebříčku, vlastně k mocnému žebři života živočišného.
Začal načisto dole, u měkkýšů a u mátožných praobyvatel moří a sledoval vývoj
příčel po příčeli, od plazů k rybám, až jsme konečně dospěli k vačnatcům, kteří
rodí živá mlá-data, a jsou tedy přímí předkové všech savců a tudíž patrně i
předkové všech posluchačů zde shromážděných. („To ne! To ne!" vykřikl po­
chybovačný student v poslední řadě lavic.)
Jestli mladý pán v červené vázance, jenž volal „To ne! To ne!" a jenž patrn ě
tvrdí, že byl vyseděn z vajíčka, laskavě počká, až bude po přednášce, on,
Waldron, s potěšením zhlédne tuto kuriozitu. (Obecné veselí v sále.) Byla by to
divná představa, myslet si, že vrcholem všeho, co příroda vytvořila za
stamilióny let, je ten pán v červené vázance. Ale cožpak příroda ve vývoji
ustrnula? Musíme pána v červené vázance považovat za konečný typ — za
jedinečnost a veškerenstvo, nač se příroda zmohla? On, Waldron, doufá, že
neurazí pána v červené vázance, když setrvá na svém názoru, že — bez ohledu
na případné vynikající tajné vlastnosti zmíněného pána — obrovské energie
vesmíru, vynakládané na vývoj, by nebyly plně ospravedlněné, kdyby
definitivně skončily vyrobením tohoto pána. Vývoj — to není síla jednorázově
vynaložená, a tím i vyčerpaná. Je to síla, která se uplatňuje a tvoří i nadále — a
dosáhne výsledků ještě větších. Waldron, jenž takto za obecného pochechtávání
činaně setřel rušitele, pokračoval potom v popisu minulosti. Barvit ě nám vylíčil
vysýchání moří, vznik písečných mělčin i primitivního, slizkého života, jenž se
usadil na jejich okrajích. Popsal nám přeplněné, mělké a bažinaté zátočiny i
snahu mořské zvířeny uchýlit se do bezpečí bahnitých mělčin.
Tam je čekala přemíra potravy — přemíra, jež vedla k obludnému vzrůstu
živočichů. „Takto, dámy a pánové," dodal Waldron, „se vysvětluje vznik
hrůzostrašného plemene veleještěrů, saurů. Ještě dnes, když vidíme jejich po­
zůstatky ve wealdenské nebo solnohofenské b řidlici, děsí naše zraky. Naštěstí
tyto obludy vyhynuly dávno předtím, než se na naší planetě objevili první lidé."
„Protest!" zaburácel hlas z tribuny. Percival Waldron si velmi potrpěl na kázeň
a pořádek. Kromě toho měl dar jízlivého humoru, jak dokázal ke škodě pána s
červenou šlajfkou. Bylo tedy nebezpečné Waldrona p řerušit, ale tento výkřik se
mu zdál tak nesmyslný, že nevěděl, jak se s ním vypořádat. Tak tumpachově by
vypadal znalec Shakespearových děl, kdyby narazil na žluklého baconistu, nebo
hvězdář, na kterého vybafne fanatický zastánce teorie, že Země je plochá
placka. Waldron byl chvíli zticha a pak zvýšeným hlasem opakoval: „. . .
vyhynuly dávno předtím, než se na naší planetě objevili první lidé." „Protest!"
zaburácel hlas ještě jednou. Waldron se ohromeně rozhlížel po řadě profesorů
na tribuně, až jeho zrak padl na postavu Challengera, jenž tu seděl pohodlně
45

opřený o lenoch křesla, oči přivřené, na tváři výraz pobavení, jako by se
usmíval ze spaní.
„Ach tak!" řekl Waldron a pokrčil rameny. „To byl můj přítel profesor
Challenger," a za obecného smíchu pokračoval v přednášce, jako by tím byl
všechno vysvětlil a nemusel už nic dodávat. Byl to však incident toliko první,
ale zdaleka ne poslední. Kamkoliv se Waldron vrtl v džungli minulosti,
vždycky se za chvíli ocitl v situaci, kde se musel zmínit o prehistorických či
vymřelých formách života.
Kterážto zmínka v mžiku vyvolala Challengerovo býčí zaržání. Obecenstvo se
na to začalo těšit a řičelo smíchy, kdykoliv se Challenger ozval. Přeplněné
lavice studentů se přidaly, a kdykoliv se v Challengerových vousech otevřela
mezera, stouplo ke stropu stohlasé „Protest!" ještě dříve, než sám Challenger
mohl vykřiknout.
Jiné stovky hlasů káraly rušitele sborovým „Fuj!" a „Nerušit!" Waldron byl sice
zkušený řečník v půtkách tužený a byl to muž silných nervů, teď však začal
pozbývat jistoty. Zadrhoval, koktal, opakoval se, ztrácel nit, zapletl se v dlouhé
větě a nakonec se vztekle obrátil proti příčině svých potíží.
„Toto je vskutku již nesnesitelné!" křičel a civěl nenávistně na druhý konec
tribuny. „Musím vás, profesore Challengere, požádat, abyste upustil od svých
nevzdělaných a nevychovaných projevů!" Ve dvoraně se rozhostilo ticho.
Studenti oněměli a ztuhli nadšením, že se mocní bohové na Olympu začínají
hádat mezi sebou. Challenger pomalu vyheveroval svou mohutnou postavu z
křesla.
„A já, pane Waldrone, musím oplátkou požádat zase vás, abyste upustil od
tvrzení, která nejsou v přesné shodě s vědeckými fakty."
Tato slova rozpoutala bouři. Z obecného randálu, z veselého či rozhořčeného
hulákání bylo občas lze rozeznat volání „Fuj! Fuj! Hanba!" — „Ať řekne, co
chce!" — „Vyhodte ho!" — „Sundejte ho z tribuny!" a „Nechtě ho mluvit!"
Profesor Murray stál bezmocně za svým předsednickým stolkem, mával oběma
pažemi a rozčileně blekotal.
Nad mračna jeho nesrozumitelného huhňání vynikly tu a tam vrcholky vět,
slova „Profesore Challengere — soukromé — názory — později".
Původce všeho toho pozdvižení se uklonil, usmál se, prohrábl si plnovous a
svezl se zpátky do křesla. Waldron, rudý ve tváři a velmi načepýřený, po­
kračoval ve výkladu. Tu a tam, když pronášel nějaké vyhraněné úsudky, hodil
jedovatým pohledem po svém odpůrci, jenž vypadal, jako by tvrdě spal, a ze
sna se usmíval šťastně a na celé kolo.
Za chvíli byla přednáška u konce — a všechno se mi zdá, že to byl konec
předčasný, neboť Waldron mluvil uspěchaně a nesouvisle. Sled jeho výkladu
byl hrubě přerušen a obecenstvo bylo neklidné a zvědavé, co bude dál. Waldron
46

se posadil, a když předseda cosi zacvrlikal, vstal profesor Challenger a došel na
okraj tribuny. Pro informaci redakce jsem jeho projev zaznamenal doslovn ě.
„Dámy a pánové," začal, nevšímaje si soustavného šumu v pozadí dvorany,
„promiňte, prosím!— Dámy, pánové a děti — musím se omluvit, že jsem
bezděčně opominul podstatnou část zde přítomného obecenstva." (Povyk,
Profesor tu stojí, jednu ruku má pozdviženou. Vlídn ě přikyvuje svou obrovskou
hlavou, jako by udílel davu velekněžské požehnání.)
„Byl jsem pověřen, abych poděkoval panu Waldronovi za velmi malebnou a
vzletnou přednášku, kterou jsme právě vyslechli. Obsahovala údaje, s nimiž
nesouhlasím, a bylo mou povinností průběžně je označovat. Nicméně se pan
Waldron svého úkolu zhostil dobře, neboť jeho úkolem bylo podat prostý a
zajímavý přehled o tom, jak si představuje dějiny naší oběžnice. Populární
přednášky jsou velmi libé na poslech, ale pan Waldron (zde se prof. Ch. na pana
W. blahovolně usmál) mi promine, dodám-li, že jsou zároveň nezbytně
povrchní a klamavé, neboť musejí být přizpůsobeny úrovni nevzdělaného
obecenstva."
(Ironické volání „Tak jest!") „Populární přednášky jsou již svou povahou
cizopasnické." (Waldron protestuje hněvivými posuňky.) „Vykořisťují pro
slávu nebo pro peníze práci, kterou vykonali strádající, neznámí brat ří polem
vědy pracující. Nejdrobnější faktum, získané v laboratoři, jediná cihla,
věnovaná výstavbě chrámu vědy, svým významem zdaleka předčí jakýkoliv ob­
nošený výklad z druhé ruky, jenž se sice může líbit lelkujícímu obecenstvu, ale
nezanechává po sobě žádnou trvalou hodnotu. Konstatuji tyto samo zřejmosti ne
proto, že bych chtěl pohanět speciálně pana Waldrona, ale proto, abyste
neztratili rozlišovací schopnost a abyste omylem nepovažovali kostelníka za
velekněze." (V tuto chvíli p. W. něco šeptá předsedovi. Předseda se nadzvedá
na židli a adresuje nějakou přísnou výtku sklence vody.) „Ale skončeme tuto
kapitolu!" (Dlouhý a hlasitý souhlas obecenstva.)
„Přejděme k tématu důležitějšímu. Já jako vědec-výzkumník jsem protestoval
proti jednomu tvrzení pana Waldrona. Označoval jsem jedno jeho tvrzení za
nesprávné. Oč šlo? Šlo o to, zda na Zemi přežívají určité typy živočichů.
Nemluvím o tomto námětu jako amatér. A pro jistotu dodávám, že o tom
nehovořím ani jako popularizátor. Ale jako člověk, jehož vědecké svědomí ho
nutí držet se přísně skutečnosti, vám říkám: pan Waldron se velmi mýlí. On sám
žádné takzvané prehistorické zvíře neviděl — pročež tvrdí, že žádná na Zemi již
neexistují. Prehistorická zvířata jsou skutečně naši předci. V tom má pravdu.
Ale zároveň jsou, lze-li to tak říci, i naši předci-vrstevníci. Ještě dnes je může v
celé jejich ošklivosti a hrůze spatřit každý, kdo má dost energie a odvahy
vyhledat je v jejich doupatech. Živočichové, jež považujeme za druhohomí ob ludy a kteří by byli s to skolit a pozřít naše největší a nejdravější savce — ti
domněle druhohomí živočichové dosud existují." (Výkřik z obecenstva:
„Nesmysl!" — „Dokažte to!" — „Odkud vy to víte?" — „Protest!") „Ptáte se
47

mne, odkud to vím? Vím to proto, že jsem pronikl do jejich skrytých lovíš ť.
Vím to proto, že jsem některé z nich viděl." (Potlesk, povyk a ojedinělý výkřik:
„Lháři!")
„Ze jsem lhář?" (Obecný, srdečný a halasný souhlas.) „Slyšel jsem správně, že
mne někdo nazval lhářem? Prosím toho, kdo tak učinil, aby laskav ě vstal a dal
se poznat." (Hlas z obecenstva: „Tady je, pane profesore!" a skupina studentů
zvedla do výše brejlatého neškodného človíčka zvíci kudly za groš, jenž se
mamě snažil uniknout mkám i pozornosti.)
„Vy jste se odvážil nazvat mne lhářem?" („Ne, prosím, vůbec ne!" křičel
nařčený skrček a zmizel jak myška v mysi dire.)
„Je-li zde ve dvoraně někdo, kdo pochybuje o mé pravdomluvnosti, rád bych si
s ním po přednášce trochu podebatoval." („Lháři!")
„Kdo to řekl?" (Neškodný skrček se znova objevil vysoko nad hlavami
obecenstva a znova se snažil uniknout svým trapič ům. )„
Jestli tam na vás přijdu — " (Skandované volání: „Přijďte, milánku, přijďte!"
přemšilo schůzi. Předseda povstává a mává pažemi, jako by ten koncert
dirigoval.
VV

^

1

V

1

•

1 * 1

VI

V

f 1f v

\

Profesor, mdý ve tváři, nozdry rozšířené, vousy naježené, se dostal do ráže.)
„Každý veliký objevitel narazil na touž nedůvěm, jež je spolehlivým znakem
generace pitomců. Když vám někdo předestře velká fakta, nemáte dost intuice
ani obrazotvornosti, která by vám umožnila v ěc pochopit. Neumíte nic jiného
než házet blátem po lidech, kteří riskovali život při otevírání nových obzorů
vědy. Kamenujete proroky! Galileo, Darwin a já — " (Dlouhotrvající povyk,
jenž znemožňuje pokračovat ve schůzi.)
Toto vylíčení jsem sepsal na základě poznámek, které jsem si chvatně dělal ve
dvoraně Zoologického ústavu. Jsem si vědom, že tato má reportáž zdaleka
nevystihuje dokonalý chaos, jenž tam tenkrát zavládl. Povyk byl tak hrozný, že
se četné dámy daly na kvapný ústup. Duch rebelie posedl nejen studenty, ale i
vážné a důstojné pány vědce. Viděl jsem bělovlasé, plnovousé muže, jak
povstávají a zdviženými pěstmi hrozí paličatému profesorovi. Celá velká
dvorana kypěla a bublala jako hrnec na rozpálené plotně. Profesor Challenger
udělal pár kroků a zvedl obě paže. V tom člověku bylo něco tak mocného a
impozantního a mužného, že lomoz a křik se pod vlivem jeho gesta a
hypnotizujícího pohledu pozvolna tišil a nakonec utišil. Kdekdo měl dojem, že
profesor hodlá učinit důležité prohlášení. Obecenstvo je chtělo slyšet a ve
dvoraně zavládlo hluboké ticho.
„Nechci vás zdržovat," řekl. „K ničemu by to nebylo. Pravda zůstává pravdou a
hluk několika pošetilých mladých mužů a — musím bohužel dodat: stejně
pošetilých mužů starších — na tom nemůže nic změnit. Já prohlašuji, že jsem
otevřel vědě nové pole. Vy to popíráte." (Souhlasný pokřik.)

48

„Nuže — poskytnu vám možnost, kterak se přesvědčit. Jste ochotni pověřit
jednoho nebo více mužů ze svých řad, aby se vydali do Jižní Ameriky a vaším
jménem ověřili má sdělení?"
V obecenstvu povstal starý profesor Summerlee, uznávaný učitel srovnávací
anatomie, vytáhlý, vychrtlý a zatrpklý muž, připomínající zjevem ošumělého
profesora teologie.
Rád by se zeptal — tak prohlásil — , zda profesor Challenger dosp ěl k názoru, o
němž se zmiňoval, v průběhu cesty, kterou podnikl před dvěma lety k
pramenům Amazonky.
Na tuto otázku profesor Challenger odpověděl kladně.
Nato si prof. Summerlee přál zvědět, jak to přijde, že profesor Challenger
objevil — podle vlastního tvrzení — ve zmíněných oblastech něco, co tam
přehlédli Wallace, Bates a další předchozí cestovatelé, jejichž vědecká pověst je
nesporná.
Profesor Challenger odpověděl, že si prof. Summerlee zřejmě plete Amazonku
s Temží; Amazonka že je ve skutečnosti řeka poněkud větší; že profesora
Summerleea snad bude zajímat, že povodí řeky Amazonky měří sedm miliónů
čtverečných kilometrů. Jde-li o oblast tak velikou, není přece nemožné, aby
jeden člověk našel, co druhý přehlédl.
Profesor Soummerlee prohlásil se sžíravým úsměvem, že si je plně vědom
rozdílů mezi Amazonkou a mezi Temží, zejména jednoho z těch rozdílů, totiž:
že kterékoliv tvrzení týkající se Temže může být ověřeno. Což neplatí o
Amazonce. On, Summerlee, že by byl profesoru Challengerovi osobn ě zavázán,
kdyby profesor Challenger udal zeměpisnou šířku i délku oblasti, kde lze
prehistorická zvířata nalézt.
Profesor Challenger odpověděl, že má pádné důvody, proč si zeměpisné údaje
nechává pro sebe, že však je ochoten informovat o nich — za určitých
bezpečnostních opatření — komisi, kterou si členové této schůze zvolí ze svého
středu. Profesor Challenger doplnil svou odpov ěď dotazem, zda by se profesor
Summerlee uvolil stát se osobn ě členem takovéto komise.
Prof. Summerlee: „Ano. Jsem ochoten." (Bouřlivé provolávání slávy.)
Profesor Challenger: „V tom případě vám zaručuji přístup k materiálu, jenž
vám umožní oblast najít. Jelikož však prof. Summerlee pojede přezkoumat má
zjištění, je jenom spravedlivé, abych zase já měl v jeho družině někoho, kdo
bude přezkoumávat jeho zjištění. Nechci vám zatajovat, že cesta je svízelná a
spojená s nebezpečenstvími. Profesor Summerlee bude potřebovat mladšího
kolegu. Přihlásí se nějací dobrovolníci?"
49

Takovým způsobem se člověk znenadání ocitá na osudovém rozcestí! Či jsem
snad při vstupu do této dvorany mohl tušit, že se za chvíli vrhnu do
dobrodružství divočejšího nad nej fantastičtější představu ?
Ale Markéta — neměla na mysli právě takovou příležitost? Markéta by mi byla
řekla, abych se přihlásil. Najednou jsem stál a mluvil, ačkoliv jsem si žádný
projev nepřipravil.
Tarp Henry, můj průvodce, mě tahal za šos a slyšel jsem, jak mi šeptá:
„Sedněte, Malone, nedělejte ze sebe kašpara!"
Zároveň jsem viděl, že ze sedadla v řadě přede mnou také kdosi vstal a obrátil
se ke mně. Byl to vytáhlý, šlachovitý muž s tmavě zrzavým vlasem. Upřeně se
na mě díval tvrdým hněvivým pohledem, ale já se nedal.
„Hlásím se, pane předsedo," jsem opakoval znova a znova.
„Jméno! Jméno!" křičelo obecenstvo.
„Jmenuji se Edward Dunn Malone. Jsem reportér deníku Datly Gazette.
Prohlašuji, že jsem svědek úplně nepodjatý."
„Jaké je vaše jméno, pane?" tázal se předseda mého vytáhlého soupeře.
„Jsem lord John Roxton. V oblasti Amazonky jsem již byl. Vyznám se tam a
mám pro toto pátrání speciální kvalifikace."
„Pověst lorda Johna Roxtona jako

sportovce

a cestovatele je

ovšem

světoznámá," řekl předseda. „Nicméně by však bylo účelné, kdyby se takovéto
výpravy účastnil i někdo od novin."
„Navrhuji tedy," řekl profesor Challenger, „tomuto shromáždění pověřit oba
jmenované pány, aby doprovázeli profesora Summerleea na cestě, jejímž
účelem je prošetřit pravdivost mých údajů a podat zprávu o výsledcích šetření."
A tak byl náš osud zpečetěn za halasného pokřiku a volání slávy. Přijetím
Challengerova návrhu schůze skončila, ale byl jsem nenadálostí a velikostí
projektu tak omámený, že ani pořádně nevím, jak jsem se z dvorany
Zoologického ústavu dostal na ulici. Dal jsem se asi unášet v ířivým proudem
odcházejícího obecenstva. Matně si vzpomínám, že před portálem byl mocný
shluk smějících se studentů. Mela tam byla veliká a nad hlavami študáků se
zvedala a zase dopadala paže, třímající těžký smetaný deštník. Z chumlu bylo
slyšet hekání potrefených a smích ostatních. Potom se od chodníku tiše odlepila
elektrická limuzína profesora Challengera a já pokračoval v náměsíčně chůzi.
Bloumal jsem Regentovou třídou a při stříbrném svitu pouličního osvětlení
jsem snil o Markétě a dumal o své budoucnosti. Najednou jsem pocítil, že mě
někdo zatahal za rukáv. Obrátil jsem se. Byl to ten vytáhlý šlachovitý muž,
50

který se spolu se mnou přihlásil k účasti na podivné expedici. Díval se na mne
veselýma, ale poněkud pánovitýma očima.
„Pan Malone, nemýlím-li se," řekl. „Budeme kolegové, že ano? Bydlím kousek
odsud — tak říkajíc přes ulici. Snad byste byl tak laskav a věnoval mi půl
hodinky, protože mám několik věcí, které bych vám velmi rád řekl."

51

6

Byl jsem bič boží
Lord John Roxton a já jsme zamířili do postranní ulice a zastavili před omšelým
portálem, za nímž — jak jsem věděl — se skrývá a schovává slavný herberk
bohatých šlechticů. Na konci dlouhé holé chodby můj nový známý otevřel
nějaké dveře a otočil vypínačem. Množství lamp, krytých barevnými stínidly,
zaplavilo celou velkou místnost narudlým svitem. Už ode dveří, při prvním
letmém pohledu jsem si uvědomil, že tento prostorný pokoj je nejen elegantní,
ale i zabydlený, a že mu jeho majitel vtiskl neklamn ou pečeť mužnosti. Kam se
člověk podíval, tam spatřil znaky velkého bohatství a staromládeneckého
nepořádku. Všude po podlaze ležely bez ladu a skladu hu ňaté kožišiny a pestré
rohožky, pocházející z nějakých orientálních bazarů. Stěny byly hustě ověšené
obrazy a tisky, v nichž i mé necvičeno oko rozpoznalo výtvarná díla velmi
drahá a jedinečná. Kresby boxerů, baletek a dostihových koní se střídaly s
teplokrevným Fragonardem, heroický Girardet se zasněným Turnerem. Ale
mezi těmito uměleckými ozdobami byly roztroušeny suvenýry, které mi rázem
připomenuly, že lord John Roxton patří k elitě dnešních allround sportovců a
atletů. Dvě zkřížená vesla nad krbem — tmavomodré a červené — vyprávěly o
oxfordské osmě, zatímco rapíry a boxerské rukavice, rozv ěšené nad vesly a pod
nimi, byly památky na vítězství v šermu a rohování. Místo ostěním byl pokoj
zdoben vlysem nádherných loveckých trofejí ze všech končin světa. Hlava
vzácného bílého nosorožce ze Súdánu jako by opovržlivě ohrnovala pysky na
ostatní exponáty.
Uprostřed přepychového rudého koberce stál černý a zlatý stůl z doby a ve
slohu Ludvíka XV. Kouzelná starožitnost byla hříšně znesvěcená stopami po
sklenicích a jizvami po dohořívajících doutnících. Na stole byl stříbrný tác s
různým kuřivem, leštěný stojan s lahvemi destilátů a láhev sifonu. Můj
mlčenlivý hostitel odlil do dvou vy sokých sklenic whisky, dolil sodou, gestem
ruky mě pozval, abych si sedl do křesla, přisunul mi jednu ze sklenic, nabídl mi
dlouhý lahodný doutník — bylo to havana — a pak si sám sedl do ušáku naproti
mně. Zadíval se na mne dlouze, pevně a soustředěně. Duhovka jeho zvláštních,
lesklých očí byla světle modrá a připomínala chladnou modř jezera na ledovci.
Jemný kouř mého doutníku mi nebránil pozorovat podrobnosti tváře, kterou
jsem už dobře znal z mnohých fotografií: orlí nos, propadlé, povětřím ošlehané
52

líce, vlasy tmavě ryšavé a nahoře už prořídlé, chlapský, ale pěstěný knír a na
bradě, poněkud vystrčené, furiantské, krátce a do špičky přistřižené vousy. V té
tváři něco trochu připomínalo Napoleona III., něco Dona Quijota, ale celkově a
především se mi jevil jako typický anglický zeman: odvážný, bystrý, milovník
života v přírodě, milovník psů a koní. Slunce a vítr dodaly jeho pleti sytou
barvu pálených cihel. Obočí měl hustá a převislá. Oči, beztak už chladné, tím
nabývaly výrazu přímo divokého. Mocné a zvrásněné čelo tento dojem ještě
zesilovalo. Pokud jde o postavu, budil dojem velké fyzické síly — a vskutku
často prokázal, že v Anglii je málo mužů způsobilých podávat dlouhodobé
výkony, jichž on byl schopen. Mohl měřit něco málo přes metr osmdesát, ale
zdál se podsaditější. Silná ramena jako by mu ubírala na výšce. Toto tedy je ten
slavný lord John Roxton, pomyslel jsem si, kdo zde sedí proti mn ě, drží pevně v
zubech doutník, nespouští ze mne oka a dlouze a mlčky m ě pozoruje. Ticho
začalo být až trapné.
„Inu," řekl konečně, „tak jsme se do toho vrhli, chlapče a kamaráde můj." (To
divné rčení vyslovoval, jako by to bylo jedno slovo; chlapčeakamarádemůj.)
„Ano, oba jsme do toho skočili rovnýma nohama, vy i já. Mám dojem, že jste
nic takového nečekal, když jste vstupoval do sálu — nebo se mýlím?"
„Neměl jsem o tom ani tušení." ..Jsme na tom stejně, ani tušení jsem neměl. A
teď jsme oba v té omáčce až po uši. A přitom jsem se vrátil před pouhými třemi
týdny z Ugandy a právě jsem si pronajal letovisko ve Skotsku. Už jsem
podepsal smlouvu, a tak se to teď všechno zvrtlo, že ano? A co vy tomu říkáte?"
„Neočekávanosti patří k mému povolání. Jsem novinář, reportér Gazetty."
„Ovšem, ovšem — pověděl jste to, když jste se hlásil. Mimochodem řečeno,
měl bych tu nějakou maličkost, se kterou byste mi mohl pomoci, chcete -li."
„Bude mi potěšením."
„Nevadí vám, je-li to spojeno s rizikem?"
„O jaké riziko jde?"
„Riziko se jmenuje Ballinger. Víte, kdo to je?"
„Nevím."
„Chlapče, chlapče, na které planetě žijete? Sir John Ballinger je nejlepší pánský
dostihový jezdec severní Anglie. Na ploché dráze bych se mu vyrovnal,
kdybych vypjal všechny své síly, ale v překážkovém dostihu je o několik tříd
nade mnou. Inu, je veřejným tajemstvím, že v době, kdy netrénuje, pije jak
duha. Říká tomu, že musí dohánět, co promeškal. V úterý u něho propuklo
delirium tremens a od té doby řádí jako tajfun. Bydlí přímo nade mnou. Doktoři
53

říkají, že s ním je konec, jestli se nám nepodaří vpravit do něho alespoň trochu
potravy. Ale on leží v posteli a na přikrývce má revolver. A protože slibuje, že
provrtá šesti prvotřídními kulkami každého, kdo se mu přiblíží, vypukla mezi
služebnictvem menší stávka. Kdekdo ví, že John je tvrdohlavec nemilosrdná, a
nadto ještě bezvadný střelec — ale málo naplat, nemůžete přece nechat vítěze
Velké dostihové ceny zbytečně umřít, že ano?"
„Co tedy míníte podniknout?"
v

„Rekl jsem si, že bychom my dva — vy a já — dokázali překvapit ho. Možná
že bude právě podřimovat, a v nejhorším případě může postřelit jenom jednoho
z nás, a druhý se mu dostane na kobylku. Jestli se nám poda ří hodit mu přes
paže polštář a zatelefonovat pro žaludeční pumpu, poskytneme Johnovi veče ři,
jakou ještě neměl."
Můj večerní program byl tedy náhle zpestřen o číslo zoufale nebezpečné.
Nemohu říct, že bych byl člověk kromobyčejně statečný. Má irská ob­
razotvornost mi maluje neznámé a nevyzkoušené v ěci v barvách tak hrozných,
že skutečnost potom bývá notně bledší. Na druhé straně však jsem byl
odmalička veden k tomu, abych se štítil zbabělosti a hrozil se představy, že
bych mohl být považován za zbabělce. Mohu směle říci, že bych — po vzoru
Huna z dějepisné čítanky — také skočil do propasti, kdyby někdo zapochyboval
o mé odvaze, ale musím přiznat, že by mě k tomu přiměly spíš pýcha a strach
než kuráž. A tak, ačkoliv se každičký nerv v mém těle vzpouzel při pomyšlení
na opilého nepříčetného rabiáta v pokoji o patro výše, řekl jsem co možná
nejihostejněji, že jsem připraven tam jít. Další poznámka lorda Roxtona o
nebezpečnosti podniku mě jenom popudila.
„Řečněním se to nespraví," řekl jsem. „ Pojďme."
Vstali jsme. Potom se lord Roxton tiše zachechtal, ťukl mě dvakrát třikrát do
hrudi a nakonec mě vtiskl zpátky do křesla.
„V pořádku, chlapčeakamarádemůj, vyhovujete," řekl.
Překvapeně jsem se na něho podíval. „O Ballingera jsem se postaral sám dnes
ráno. Prostřelil mi šos kabátu — ruka se mu přece jen kapánek třese — , ale
dostali jsme ho do svěrací kazajky a do týdne prý bude v pořádku. Jářku, mladý
muži, doufám, že mi ten chyták nezazlíváte. Abyste rozum ěl: načisto mezi námi
děvčaty, já považuju tu naši jihoamerickou věc za velmi vážnou záležitost, a
mám-li mít s sebou kamaráda, chci, aby to byl chlap, na kterého je spolehnutí.
Proto jsem vás trochu vyzkoušel a musím říct, že jste obstál. Víte, ono bude
všechno záležet na vás a na mně, protože ten starý vašnosta Summerlee bude
54

sám potřebovat chůvu a k ničemu nebude. Mimochodem řečeno, nejste vy
náhodou ten Malone, o kterém se říká, že bude vyhodnocen jako nej lepší
ragbyový hráč za Irsko?"
„Snad v druhé lize."
„Vaše tvář se mi zdála povědomá. Přihlížel jsem utkání vaší patnáctky s
Richmondem a lepší únik než ten váš jsem nevid ěl za celou sezónu. Snažím se
nenechat si ujít žádné rugbyové utkání — je to nejmužnější hra, jaká nám
zůstala. Ale nepozval jsem vás sem, abychom si povídali o sportu. Musí me si
hledět té naší záležitosti. Zde v Timesech máme přehled zaoceánských plaveb.
Vidím, že od příští středy za týden odjíždí loď do Brazílie, a myslím, že
bychom se pro ni měli rozhodnout, stačíte-li, profesor Summerlee a vy, dát
dohromady všechno potřebné, že ano? Dobrá, já to s ním dohodnu. A jak to
vypadá s vaší výstrojí?"
„Má redakce se o to postará."
„Umíte střílet?"
„Průměrně jako každý záložník."
„Propánaboha! To jste na tom tak mizerně ? Střelba je zřejmě to poslední, čemu
se vy, mládenci, věnujete. Poletujete kolem úlu jako včely bez žihadel. A
jednoho dne budete vypadat tuze hloupě, až se někdo přikrade a ďobne vám
med. Ale v Jižní Americe musíte držet flintu pevn ě v rukou, protože — pokud
profesor Challenger není blázen nebo lhář — máme vyhlídku na roztodivná
setkání. Jakou pušku byste chtěl?"
Přistoupil k dubové skříni, a když ji otevřel, zahlédl jsem lesknoucí se řady
vyrovnaných hlavní. Vypadaly jako píšťaly varhan. „Podívám se, co bych pro
vás našel ve svém arzenálu," řekl.
Bral ze skříně jednu nádhernou pušku po druhé, otevíral a zavíral záv ěry, až to
chřestilo, a než vrátil flintu na stojan, každou pažbu něžně pohladil, jako se
matka mazlí se svými děťátky.
„Tohle je vzor Bland, ráže pět sedm sedm, na špičaté razantní střely," řekl.
„Tímto blandem jsem dostal tamtoho nerudného chasníka." Podíval se na hlavu
bílého nosorožce. „Už chybělo jenom dvanáct kroků, a on by byl zařadil mě do
své sbírky.
Jedinou spásou muže je ten kousek kovu, ta střela, malý kužel — ochrana
slabšího.' Doufám, že znáte Gordona, neboť to je básník, jenž opěvá koně a
pušku — a s oběma umí zacházet. A tady bych měl užitečný kousek — ráže
čtyři sta sedmdesát, namontovaný dalekohled, dvojitý vyhazovač, účinný donos
až do tří set padesáti. Téhle pušky jsem užíval před třemi lety proti peruánským
otrokářům. Řeknu vám, že jsem v tom kraji byl bičem božím, i když to
nenajdete v žádné Modré knize. Jsou chvíle, mladý muži, kdy každý z nás se
55

musí zastat lidských práv a spravedlnosti, sic by uvalil na sebe samého hanbu
spoluviny. Proto jsem tam podnikl vlastní menší válku. Sám jsem ji vypov ěděl,
sám jsem ji vedl, sám jsem ji skončil. Každý z těchto vroubků znamená
odstřeleného vraha otroků — je jich pěkná řádka, že ano? Ten velký vrub — ten
je na památku Pedra Lopeze, krále všech těch vrahů. Složil jsem ho v bažině
řeky Putomayo. A tady bych měl něco pro vás."
Vzal ze skříně nádhernou hnědou a stříbrnou pušku. „Má bezvadně hlazenou
pažbu, přesně seřízené hledí i mušku, zásobník na pět ran." Podal mi krásnou
zbraň a zavřel skříň. „Mimochodem," řekl, vraceje se do křesla, „co víte o tom
profesoru Challengerovi?"
„Viděl jsem ho v životě dnes poprvé."
„Jsme na tom tedy stejně. Je to vlastně divné, že se vydáváme za moře se
zapečetěnými instrukcemi — a z popudu člověka, kterého neznáme. Na mě
dělal dojem domýšlivého starého pavouka. Ani jeho kolegové -vědci ho zřejmě
nijak nemilují. Jak jste se vůbec do celé té záležitosti dostal?"
Pověděl jsem mu stručně, co jsem toho dopoledne zažil, a lord Roxton pozorně
naslouchal. Pak vzal ze skříně mapu Jižní Ameriky a rozprostřel ji na stole.
„Věřím každému jeho slovu," řekl vážně, „a nezapomeňte, že nemluvím
nazdařbůh, když to prohlašuji. Miluju Jižní Ameriku a podle mého názoru to je
od Darienu až do Fuega nej velkolepější, nejbohatší a nejnádhemější kus
povrchu naší planety. Lidé ji dnes ještě neznají a neuvědomují si, co z ní může
být. Projel jsem tou zemí křížem krážem a prožil jsem dvě údobí sucha v
končinách, kde jsem válčil proti obchodníkům s otroky. A právě v tom kraji
jsem slyšel pověsti toho druhu, o nichž se zmiňoval Challenger. Byly to,
pravda, indiánské zkazky, ale není pochyb o tom, že obsahovaly nějaké
pravdivé jádro. A vůbec si pamatujte, mladý muži: čím víc o té oblasti víte, tím
spíš pochopíte, že tam je všechno možné — že tam není nic vyloučeno. Tím
územím vede podél řek několik úzkých stezek, po nichž tamní lidé cestují, ale
všude kolem je tma tmoucí. A zde, v Mato Grossů," Roxton opsal doutníkem
kruh nad částí mapy, „nebo v tomto koutě, kde se stýkají tři státy Brazílie, zde
by mě vůbec nic nepřekvapilo. Ten náš profesor měl pravdu, když dnes večer
řekl, že prales, který se plochou blíží velikosti celé Evropy, je protkán řekami o
délce nějakých pětasedmdesáti tisíc kilometrů. Vy a já bychom mohli být od
sebe vzdáleni tak, jak Skotsko je vzdáleno od Istanbulu, a p řece bychom byli
oba stále v tomže brazilském pralese, člov ěk zatím nedokázal víc než vyšlapat
tu a tam pěšinku na okraji toho bludiště... Uvažte, že hladina řeky — tedy
Amazonky — v údobí dešťů stoupá o dobrých deset dvanáct metrů a půlka
56

povodí je nepřekročitelná bažina. Proč by v takové zemi nemohlo být něco
nového a úžasného? A proč my bychom nemohli být těmi šťastlivci, kteří to
objeví? A kromě toho," dodal a jeho podivná, drsná tvář zazářila potěšením,
„každý kilometr tam představuje riziko, nebezpečí, které láká sportovce. Víte,
já jsem jako starý golfový míček: život ze mě už dávno otloukl bílý nátěr. Teď
mě osud může pálkovat, jak chce — žádný úder už nezanechá stopu. A riziko
— to je pro sportovce sůl života, mladý muži. Dodává životu zase důvod pro to,
aby ho člověk žil. Všichni jsme jaksi zlenošili, stávají se z nás paďouři a šosáci,
moc jsme si zvykli na pohodlíčko. Ale já toužím po divokých širých zemích,
toužím po tom, hledat s puškou v ruce něco, co stojí za hledání — a najít to.
Zkusil jsem to s válkou a s dostihy a s letouny. To všechno už znám, al e zde se
skýtá senzace zbrusu nová: lovit nestvůmá zvířata, jaká člověk zná jenom ze
snů, když šel spát s plným žaludkem těžkých jídel."
Lord Roxton se při té představě zálibně zubil.
Snad jsem popisu své nové známosti v ěnoval příliš mnoho času, ale myslím, že
to není na škodu. Roxton přece bude mým druhem po řadu měsíců, a tak jsem
se snažil písemně zachytit první dojem, kterým na mě zapůsobil tento zvláštní
člověk, jeho osobitá rčení a svérázné názory. Byl bych s ním rád ješt ě poseděl,
ale nakonec ve mně zvítězil smysl pro povinnost: musel jsem přece hlásit re­
dakci, jak ten večer dopadl. Když jsem odcházel, sed ěl lord Roxton v křesle, při
růžovém svitu lustrů a lamp olejoval zámek své zamilované flinty a zálibně se
pochechtával při pomyšlení na dobrodružství, která nám kynou. Bylo mi
naprosto jasné: čekají-li nás nebezpečenství, v celé Anglii bych nenašel lepšího
druha, muže chladnokrevnějšího a srdnatějšího.
Rušné a nakonec nádherné události dne mne hodně vyčerpaly, ale nicméně jsem
seděl se svým šéfredaktorem McArdlem hluboko do noci a líčil mu situaci.
McArdle považoval věc za tak důležitou, že ji nazítří předložil nejvyšší instanci,
Beaumontovi. Vedení listu rozhodlo, abych z cesty podával redakci o svých
dobrodružstvích zprávy co nejúplnější ve formě dopisů McArdleovi. Protože
jsme ještě neznali podmínky, které si snad položí profesor Challenger, až nám
dá instrukce pro cestu do neznáma, museli jsme počítat se dv ěma eventualitami:
buď bude Gazetta mé dopisy redigovat a uveřejňovat postupně tak, jak budou
docházet, neboje bude ukládat, a otiskne je až po mém návratu. Rozhodnutí
jsme museli přenechat profesoru Challengerovi. Zavolali jsme ho tedy
telefonem, ale místo aby nám dal konkrétní odpov ěď, profesor nám uštědřil
hřímavé kázání o nepravostech tisku. Zakončil to poznámkou: Jestliže mu dáme
vědět, kterou lodí poplujeme, udělí nám těsně před vyplutím pokyny — pokud
57

to uzná za vhodné. Když jsme volali podruhé, přišla místo profesora k telefonu
jeho žena. Z jejího kvílivého naříkání jsme vyrozuměli jen tolik, že profesor je
už beztak v zuřivé náladě a ona — tedy paní Challengerová — doufá, že
neuděláme nic, čím bychom tu náladu ještě zhoršili. Odezvou třetího pokusu
byla rána jak hrom. Po chvíli se do linky zapojila telefonní ústředna a sdělila
nám, že aparát profesora Challengera je rozbitý. Poté jsme od dalších pokus ů o
navázání hovorů upustili.
A od této chvíle, trpělivý můj čtenáři, vás již nemohu oslovovat přímo. Nadále
k vám budu moci promlouvat jen prostřednictvím Gazetty — arci pokud se toto
mé vyprávění dožije vůbec nějakého pokračování

...

šéfredaktora

vedly

ponechávám

vylíčení

událostí,

jež

V rukou svého
k

cestě

do

nezmapovaných krajů, k výpravě, jež zajisté patří mezi nejpozoruhodnější
expedice všech dob. V případě, že mi nebude dopřáno vrátit se do Anglie,
zůstávají stránky, které jste právě dočetli, dokumentem o tom, jak k celé věci
došlo. Poslední tyto řádky píši v salónu zaoceánské parolodě Francisca.
Lodivod je vezme s sebou zpátky na pevninu a postará se, aby je dostal
šéfredaktor McArdle. Dovolte, abych — než s konečnou platností sklapnu
zápisník — načrtl poslední výjev, poslední obrázek své vlasti, který si beru s
sebou na cestu. Je mokré, mlhavé jitro pozdního jara, studen ě mrholí. Po molu
kráčejí tři postavy v lesklých gumácích. Mají namířeno k naloďovacímu můstku
našeho velkého parníku, jenž zvěstuje modrou vlajkou, že je připraven k
vyplutí. Před trojicí cestovatelů šlape nosič a strká před sebou vozík, vrchovatě
naložený kufry, ranci a koženými pouzdry pušek. Profesor Summerlee, vytáhlá,
melancholická postava se svěšenou hlavou, jde šoupavým krokem. Budí dojem
člověka, který už nyní sám sebe hluboce lituje. Lord John Roxton si křepče
vykračuje a jeho hubená, dychtivá tvář přímo vyzařuje z mezery mezi loveckou
čapkou na hlavě a šálou kolem krku. Pokud jde o mne, jsem rád, že mám za
sebou uspěchané dny příprav i srdcebol loučení a tuším, že tu úlevu je na mém
vystupování vidět. Už jsme těsně u lodi, když na nás z mola haleká mohutný
hlas. Je to profesor Ghallenger, jenž slíbil, že nás vyprovodí. Běží za námi,
funící, uhřátý a dohřátý vztekloun.
„Ne, děkuji," říká Challenger. „Nepociťuji pražádnou touhu vstoupit na loď.
Chci vám říci jen několik málo slov — a mohu je povědět stejně dobře zde, kde
se právě nacházíme. Prosím, abyste si nemysleli, že vám
jsem jakýmkoliv
v
způsobem zavázán za to, že podnikáte tuto cestu. Říkám vám jasně a
srozumitelně, že je mi vaše výprava naprosto lhostejná. Domnívá-li se někdo,
že vám jsem vděčný, pusťte ten nápad z hlavy. O žádné osobní vděčnosti
nemůže být vůbec řeč. Pravda je pravda — a nic na ní nemůže změnit vaše
58

zpráva, ať bude jakákoliv. Výsledek vaší cesty může nanejvýš vyvolat vzrušení
nebo ukojit zvědavost několika krajně nedůležitých lidí. Mé instrukce a pokyny
pro vás jsou v této zapečetěné obálce. Otevřete ji, až budete v přístavním městě
zvaném Manaus, ale nikoliv dříve než v den a hodinu, vyznačenou na zevní
straně obálky. Vyjádřil jsem se jasně? K přesnému dodržení mých podmínek
vás zavazuji vaší ctí. Nikoliv, pane Malone, nikterak vás neobmezuji v
dopisování, jelikož účelem vaší cesty je objasnit skutečnosti; žádám vás však,
abyste vynechal veškeré údaje o přesném cíli výpravy a aby před vaším
návratem nebylo nic otištěno. Sbohem, pane redaktore. Uznávám, že jste
poněkud zmírnil můj odpor vůči protivnému cechu, k němuž bohužel náležíte.
Sbohem, lorde Roxtone. Pokud vím, je věda pro vás knihou zapečetěnou; ale
můžete si blahopřát k lovišti, jež vás čeká. Nepochybuji, že v časopise sportovní
smetánky budete moci popsat, jak jste skolil obrovského dimorfodonta. A
sbohem dávám i vám, profesore Summerlee. Jste -li schopen vyšvihnout se na
vyšší inteligenční úroveň — o čemž, abych řekl pravdu, velmi pochybuji — ,
vrátíte se do Londýna zmoudřelý."
S těmito slovy se profesor Challenger otočil na podpatku, a za chvíli, když jsem
už stál na palubě, jsem viděl v dálce jeho sraženou, podsaditou postavu, jak si to
šlape zpátky k vlaku. . .
A teď jsme už hezky daleko od břehu. Lodní zvon oznamuje, že se za několik
minut budou naposledy vyb írat poštovní schránky a lodivod že opustí parník.
Tím skončí veškeré naše spojení s pevninou. Jen nebe bude nad námi a voda
kolem nás. Končím rčením námořníků: „Pánbůh ať žehná těm, které opouštíme
— a nás ať ve zdraví přivede zase domů."

59

7.

Zítra mizíme v neznámu
Čtenáře, kterým se toto vyprávění snad dostane do ruky, nemíním nudit
popisem přepychové cesty lodí Francisca ani nebudu líčit týdenní pobyt v bra­
zilském Bělému, ačkoliv na druhé straně zase nemohu nepoděkovat tamní firmě
Pereira da Pinta, která nám pomohla sehnat výstroj pro další cestu. Velmi
zkrátka vezmu i popis naší plavby proti proudu Amazonky. Parník, jenž nás
vezl pomalou, hnědavou vodou veletoku, byl jen o málo menší než lo ď, která
nás přepravila přes oceán. Nakonec jsme propluli úžinou u osady Óbidos a poté
jsme spustili kotvy v přístavu města Manaus. Před nutností ubytovat se v
nevábném místním hotelu nás zachránil pan Shortman, zástupce Britsko brazilské obchodní společnosti. Na jeho pohostinném statku jsme strávili čas,
jenž nás dělil ode dne, kdy jsme směli otevřít obálku s instrukcemi profesora
Challengera. Než dospěji k překvapivým událostem zmíněného dne, rád bych
čtenáře seznámil blíže jak se svými druhy, tak s dalšími lidmi, které jsme pro
naši výpravu získali v Jižní Americe. Budu mluvit zcela otevřeně, a rozhodnutí
o tom, co z toho bude uveřejněno, přenechávám Vám, pane šéfredaktore, jehož
rukama má zpráva musí projít, než se dostane na ve řejnost.
Vědecké kvality profesora Summerleea jsou příliš známé, než abych je zde
musel znova vypočítávat. Pro drsnou výpravu, jako je naše, je vybaven lépe,
než by člověk usoudil na první pohled. Jeho vysoká, šlachovitá postava neví, co
je únava, a zadna změna prostředí nemem nic na jeho chovaní: je nemenne
málomluvný, zpola sarkastický a často úplně lhostejný vůči svým druhům.
Ačkoliv mu táhne na šestašedesátý rok, nikdy jsem ho neslyšel projevit nelibost
nad strádáním či námahou, jež byly občas naším údělem. Zpočátku jsem
považoval jeho účast na naší výpravě za přítěž, ale — abych dal průchod
pravdě — jsem nyní přesvědčen, že jeho odolnost a vytrvalost nejsou menší než
moje. Pokud jde o letoru, je prof. Summerlee jízlivý a skeptický. Od samotného
začátku se nikdy netajil přesvědčením, že profesor Ghallenger je stoprocentní
šejdíř a že my všichni jsme se nechali vyvést aprílem. V Jižní Americe že nás
nečeká nic než velké zklamání — a po návratu do Anglie nic než stejn ě velký
posměch. Těmito názory nás častoval celou cestu ze Southamptonu až do
Manausu, a zdůrazňoval ta ponurá proroctví divokými pošklebky své hubené
tváře a potřásáním řídké kozí brady, jež zdobí jeho tvář. V době, která uplynula
od přistání v Manausu, našel profesor Summerlee částečnou út ěchu v kráse a
bohatství zdejší zvířeny, zejména pokud jde o členovce a o ptactvo, protože
prof. Summerlee je vědě vskutku oddán tělem i duší. Dny tráví v lesích, kde
•

r

v a 1

^

v

, v

1f

v

60

f

•

•

1

1

r

r

'

v

r

pobíhá s puškou a síťkou na motýly, večery tráví konzervováním četných svých
úlovků. Má ovšem také své zvláštnůstky : vůbec nedbá na svůj zevnějšek ani na
osobní hygienu, je nadmíru roztržitý a je otrokem kuřácké vášně. Bez své
krátké bryerky nedá, jak se říká, ani ránu. Zamlada se zúčastnil četných
vědeckých výprav (byl s Robertsonem na Papuánských ostro vech), a tábor ani
kánoe pro něho nejsou novinka. Lord John Roxton a profesor Summerlee mají
několik společných vlastností, ale v několika ohledech zase představují příkré
protiklady. Roxton je o dvacet let mladší, ale připomíná profesora hubeností a
šlachovitostí. Pokud jde o jeho vzezření, popsal jsem Roxtona — neklame-li
mne paměť — v té části rukopisu, kterou jsem zanechal v Lon dýně. Lord John
je mimořádné dbalý svého zevnejsku a chovaní, je povzdy peclive oděný v
oblek z bílého cvilinku, chodí obutý v hn ědé boty s vysokými holínkami, které
chrání proti moskytům, a holí se nejméně jednou denně. Jako většina „mužů
činu" moc toho nenamluví. Často se zadumá, ale je-li na něco tázán, odpovídá
hbitě a ochotně se také účastní konverzace. Mluví svérázným, zpola humorným
způsobem. Jeho znalost světa — a to obzvláště Jižní Ameriky — je ohromující.
Je prodchnut důvěrou v kladný výsledek naší cesty a v tom svém p řesvědčení se
nedá zviklat žádnými jízlivostmi profesora Summerleea. Mluví celkem tiše a
chová se mírně, ale za jeho mžourajícíma modrýma očima číhá schopnost
burácejícího hněvu a nesmiřitelného odhodlání — tím nebezpečnější, že jsou
drženy na uzdě. O svých vlastních podnicích v Jižní Americe nám pov ěděl jen
málo, a byl jsem proto ohromen vzrušením, které jeho p řítomnost vyvolala mezi
poříčními kmeny Indiánů.
Vzhlíželi k němu jako ke své záštitě, jako ke svému ochránci. Říkali mu
náčelník Rudý vlas — ne proto, že by ve skutečnosti byl zrzavý, ale proto, že
domácí lidé jsou vesměs černovlasí, a kdo nemá černou čupřinu, je pro ně
rudovlasý. Náčelník Rudý vlas se svého času pro ně stal legendární postavou,
ale i strohá skutečnost, pokud jsem se o ní dozvěděl, byla sama o sobě dost
úžasná.
Všechno tenkrát, před několika lety, začalo tím, že se lord John Roxton dostal
do „země nikoho", na území, jež leží mezi nedokonale vytyčenými hranicemi
států Peru, Brazílie a Kolumbie. V této velké oblasti roste divoký kaučukovník,
jenž se — podobně jako v Kongu — stal pro domácí obyvatelstvo kletbou,
kterou lze přirovnat jen k jejich hrozné, nucené robotě v někdejších stříbrných
dolech darienských za španělské okupace. Zemi, o které mluvíme, tenkrát
ovládala hrstka zlotřilých míšen-ců. Darebáci získali na svou stranu část
Indiánů, ozbrojili tyto své stoupence a zbytek domácího obyvatelstva zotročili.
Nelidským terorem a nej krutějším mučením nutili bezbranné lidi, aby sklízeli
kaučuk, cennou surovinu, kterou hrůzovládci pak posílali říční cestou do
Bělému. Lord John Roxton se snažil po dobrém a přímluvou zmírnit osud
ubohých obětí. Otrokáři mu odpovídali jen urážkami a hrozbami. Nakonec
Roxton vypověděl vůdci otrokářů, Pedra Lopezovi, otevřenou válku. Sestavil
bojový oddíl z uprchlých otroků, které vyzbrojil, a s nimi potíral otrokáře.
•

•

v ^ 1

v

11

1 f

r -\

v •v í

-i

61

r

r

'

v

1

v í'

v

1v

r

Válka skončila tím, že lord Roxton vlastnoračn ě zastřelil zlopověstného Lopeze
a rozdrtil tím celý systém tamního otrokářství.
Není divu, že nazrzlý muž s uhlazeným hlasem a s nenuceným, p řirozeným
chováním byl na březích jihoamerického veletoku středem mimořádné
pozornosti. Vztah místních lidí k lordu Roxtonovi byl ovšem dvojaký: vd ěčnost
domorodců byla veliká — ne menší však byla nenávist těch, kteří chtěli
domorodce vykořisťovat. Tak či onak, někdejšímu pobytu v tomto kraji vděčí
Roxton za velkou vymoženost: mluví plynně nářečím, kterým se člověk
domluví po celé Brazílii. Je to směs jedné třetiny portugalštiny a dvou třetin
indiánštiny a nazývá se lingoa geral.
Jak jsem už řekl, lord John Roxton byl do Jižní Ameriky nepříčetně
zamilovaný. Nemohl mluvit o této velké zemi, aniž se rozohnil, a jeho nadšení
bylo nakažlivé. I když jsem o tomto subkontinentu dohromady nic nevěděl,
dokázal Roxton zaujmout mou zvědavost. Kéž bych dokázal zachytit zde str­
hující nádheru jeho výkladů, tu zvláštní směs přesné znalosti a duchaplné
obrazotvornosti, jež slovům dodávala fascinující úchvatnosti. Když Roxton
mluvil, mizel dokonce i z tváře profesora Summerleea cynický a skeptický
úsměv. Lord John nám líčil dějiny veletoku, jenž byl tak rychle prozkoumán
(neboť někteří z prvých dobyvatelů země peruánské skutečně po Amazonce
propluli celou Jižní Amerikou), a přece zůstal do dnešního dne tak neznámý,
pokud jde o všechno, co leží za jeho věčně měňavými břehy.
„Co je tam?" říkával vzrušeně lord Roxton a ukazoval k severu. „Lesy, bažiny a
neproniknutelná džungle. Kdo ví, co skrývají? A tam, k jihu? Divočina
bažinatých hvozdů, kam běloch nikdy nepronikl. Neznámo doráží na nás ze
všech stran. Co víme o tom, co je za úzkými pruhy vodních cest? Proč by
Challenger nemohl mít nakonec pravdu?" Po takovém přímém vyznání
vzdorovité víry se na tvář profesora Summerleea vracíval výraz zatvrzelého
posměchu. A Summerlee zahalený dýmem své bryerky jenom potřásal jízlivou
hlavou, a mlčením jako by naznačoval, že Roxto-nův názor nestojí vůbec za
odpověď.
Tolik jsem chtěl zatím říci o svých dvou bílých druzích. V průběhu tohoto
vyprávění vyjdou jistě najevo ještě další rysy jejich (a zajisté i mé vlastní)
povahy a hranice schopností nás tří. Ale zatím jsme cestou získali už několik
pomocníků, kteří snad sehrají nemalou úlohu v tom, co nás čeká. První z nich je
obrovský černoch jménem Zambo. Je to černý herkules, silný jako kůň a asi
62

stejně inteligentní. Přijali jsme ho do našich služeb na základě doporučení
paroplavební společnosti, na jejíchž lodích se naučil lámat angličtinu.
Rovněž v Bělému jsme vzali do služeb Gomeze a Manuela, dva míšence, kteří
právě připluli z horního toku Amazonky s nákladem santalového dřeva.
Chlapíci měli tmavou pleť, byli vousatí a divocí, byli rychlí a mrštní jako
panteři. Lord John je přibral hlavně proto, že oba strávili život při horním toku
Amazonky, tedy v území, které jsme chtěli prozkoumat. Jeden z nich — Gomez
— měl pro nás ještě další výhodu: mluvil výborně anglicky. Gomez a Manuel
byli ochotni za měsíční plat patnácti dolarů starat se o nás tři, vařit i veslovat a
vůbec přispívat podle potřeby všemi způsoby ke zdaru naší výpravy. Kromě
této dvojice jsme najali tři bolivijské Indiány kmene Modžo, jenž je ze všech
kmenů v povodí Amazonky nej dovednější, pokud jde o rybolov a o stavbu a
opravy člunů. Náčelníkovi té trojice jsme říkali Modžo — podle jména jeho
kmene — ostatní slyšeli na jména José a Femando. Tři běloši, dva míšenci,
jeden černoch a tři Indiáni tedy tvořili osazenstvo malé výpravy, která v
Manausu čekala na instrukce k cestě za jedinečným cílem.
Po nudném týdnu konečně nadešel den, nadešla hodina. Představte si, prosím,
stinný obývací pokoj 83 na statku Santa Ignacio, tři kilometry do vnitrozemí od
města Manausu. Kolkolem žhne žluté, jakoby mosazné slunce oslnivým jasem,
stíny palem jsou černé a ostře ohraničené jako stromy samotné. Vzduch je
stojatý, plný věčného koncertu hmyzu, tropického to sboru o rozsahu mnoha
oktáv, od hlubokého bzučení včel až po ostrý pískot moskytů. Za verandou je
mýtinka, změněná v zahradu, obehnaná kaktusovým plotem a zdobená
skupinami kvetoucích keřů. Kolem se prohánějí velcí modří motýli a malincí
kolibříci, sršící barevnými jiskrami, se vznášejí a míhají nad květy. A uvnitř v
pokoji sedíme kolem rákosového stolu, na němž leží zapečetěná obálka. Místo
adresy hlásal kostrbatý rukopis profesora Challengera: „Instrukce pro lorda
Johna Roxtona ajeho společníky. Budiž otevřeno v Manausu dne 15. července
ve 12,00 hodin."
Lord Roxton položil své hodinky před sebe na stůl.
„Máme ještě sedm minut," řekl. „Náš dobrodinec si potrpí na přesnost."
Profesor Summerlee se sžíravě usmál, když vyzáblou rukou sáhl po obálce.
„Jaký by v tom mohl být rozdíl, kdybychom psáni otev řeli teď, a ne až za sedm
minut?" řekl. „Vždyť ty kejkle s datem a s hodinou jsou pouhou součástí
nesmyslů a šarlatánství, které pisateli vynesly jeho zaslouženě špatnou pověst."
„Raději ještě posečkejme," řekl lord John. „Musíme přece zachovávat pravidla
hry. Koneckonců je to jeho posvícení, a musíme uznat, že jsme zde jen dík jeho
ochotě. Bylo by od nás hanebné, kdybychom nesplnili jeho instrukce až do
63

puntíku." „To je mi znamenitý podnik!" zvolal profesor Summerlee trpce. „Už
v Londýně mi ta výprava připadala potrhlá, ale musím říct, že se mně zdá čím
dál tím nesmyslnější. Co v té obálce je, to nevím — ale není-li v ní něco
zatraceně přesného, mám sto chutí sednout na první loď, která jede odsud do
Bělému,

a

tam

chytit

Bolivia.

parník

Když

se to vezme kolem a kolem, mám přece důležitější práci než běhat po světě a
vyvracet tvrzení nějakého blázna. A teď, Roxtone, těch sedm minut jistě už
uplynulo."
„Uplynulo," řekl lord John. „Můžete písknout výkop."
Vzal obálku a rozřízl ji kapesním nožem. Z obálky vytáhl složený arch papíru.
Opatrně ho rozevřel a rozprostřel na stole. Byl to nepopsaný list. Obrátil ho. Byl
nepopsaný i na druhé straně. Dívali jsme se zmateně jeden na druhého. Do
našeho ohromeného mlčení zařičel výsměšný smích profesora Summerleea.
„Je to veřejné doznání," křičel. „Co byste ještě chtěli? Ten člověk se sám
přiznal, že je šejdíř. Nám už nezbývá než vrátit se domů a vyhlásit ho podle
pravdy za podvodníka."
v

„Ze by neviditelný inkoust?" nahodil jsem. „Nemyslím," řekl lord Roxton a
podržel papír proti světlu. „Nikoliv, chlapče-a-můj-kamaráde, neoddávejte se
iluzím. Ručím za to, že na tomto papíru nebylo nikdy nic napsáno." „Smím
vstoupit?" zaduněl hlas zvenčí. Stín široké postavy se vkradl do světla,
přicházejícího dveřmi. A ten hlas! Ta obludná šíře ramen. Vyjekli jsme
překvapením a vyskočili. Na verandě stál Challenger, na hlavě kulatý chlapecký
slamák s pestrou stuhou, na nohách tenisky — Challenger, s rukama v kapsách
saka, vstoupil na práh svým charakteristickým krokem tanečního mistra. Za klonil hlavu a tak tu stál v zlaté záři slunečního světla, v celé své výši, komplet,
včetně přepyšného asyrského plnovousu, náfuka každým c oulem, a pánovitě se
na nás díval přivřenými víčky.
„Lituji," řekl a vytáhl hodinky, „že mám několik minut zpoždění. Když jsem
vám dal tu obálku, neměl jsem naplánováno, abyste ji otevřeli, neboť bylo mým
pevným úmyslem, dostavit se sem před uvedenou hodinu. Vinu za nemilé
zdržení lze rozdělit mezi pitomého lodivoda a dotěrnou písečnou mělčinu. Mé
prodlení asi bohužel zavdalo profesoru Summerleeovi podn ět ke klení."
„Nechci zamlčet, pane profesore," řekl lord John hlasem poněkud odměřeným,
v

^v

vf

1

1

^

v'

i

v

r ■*

,

v

f

v

1 ^1

v

v

„ze vas příchod nam prmesl značnou ulevu, protože se nam uz zdálo, ze nase
výprava vzala předčasný konec. Ale pořád ještě nechápu, proč jste si počínal
způsobem tak mimořádným."
Místo odpovědi profesor Challenger vstoupil do pokoje, potřásl rukou mně a
lordu Johnovi, uklonil se s okázalou škrobeností profesoru Summerleeovi a
usedl do proutěného křesla, které se pod jeho tíhou prohnulo a zavrzalo.
64

„Je pro vaši cestu všechno připraveno?" otázal se.
„Můžeme zítra vyrazit."
„V tom případě tak učiníte. Nyní, když se vám dostalo nedocenitelného
dobrodiní mého osobního vedení, nebudete potřebovat ani mapu, ani instrukce.
Na samém počátku jsem se rozhodl, že sám povedu váš výzkum. Jist ě ochotně
uznáte, že i nej propracovanější písemný návod by byl ubohou náhražkou za
mou inteligenci, za mé vědomosti a rady. Pokud jde o malou lest, kterou jsem
vám nastrojil v podobě obálky . . ., kdybych vám byl pověděl o svém úmyslu,
byl bych se ocitl v nemilé situaci. Byl bych býval nucen bránit se protivnému
naléhání, abych cestoval s vámi."
„Já bych na vás zaručeně nebyl naléhal," zvolal upřímně profesor Summerlee,
„nejel bych s vámi, pokud je na Atlantském oceánu alespoň ještě jedna další
loď!"
Challenger mávl chlupatou rukou, jako by odhán ěl mouchu.
„Jistě uznáte mé důvody a uvědomíte si, že jsem jednal správně, když jsem
cestoval nezávisle na vás a objevil se zde teprve ve chvíli, kdy mé p řítomností
bude třeba. Tato chvíle nyní nadešla. Jste v dobrých rukou. Od nynějška vám
nehrozí nebezpečí, že byste nedosáhli svého cíle. Tímto okamžike m přejímám
velení nad touto výpravou a ukládám vám, abyste do večera skončili všechny
přípravy, abychom mohli vyrazit časně zrána. Můj čas je drahocenný a totéž
platí, byť v menší míře, zajisté i o vás. Navrhuji tudíž, abychom cestovali co
nejrychleji, dokud vám neukážu, co bylo účelem vaší výpravy."
Lord John Roxton najal velkou parní jachtu jménem Esmeralda. Jachta nás
měla dopravit z Manausu dál proti proudu. Pokud jde o pov ětmostní podmínky,
bylo lhostejné, kterou roční dobu jsme si pro výpravu zvolil i, neboť teplota se
zde pohybuje mezi dvaceti pěti a třiceti pěti stupni v létě stejně jako v zimě a
výkyvy jsou zanedbatelné. Jinak je tomu ze stanoviska hydrologického; m ěsíce
od prosince do května jsou údobím dešťů, a v ten čas voda řek pozvolna stoupá,
až dosáhne výše bezmála dvanácti metrů nad minimem. Vylévá se přes břehy,
tvoří jezera, jež pokrývají nezměrné plochy země a mění obrovská území v to,
čemu zdejší lidé říkají gapo. Gapoje většinou příliš bažinaté, než aby uneslo
chodce, a příliš mělké pro čluny. Kolem června začíná voda opadávat a v říjnu
či listopadu dosahuje nejnižšího stavu. Naše výprava tedy spa dá do údobí, kdy
vodstva jsou dosti normální. Proud naší řeky je velmi mírný, neboť spád činí
toliko něco kolem jednoho procenta. Není možné představit si vodní tok
ideálnější pro plavbu, jelikož zde převládá vítr jihovýchodní, a plachetnice tedy
mohou plout bez přerušení až k peruánským hranicím a při zpáteční cestě se
mohou dát unášet proudem. Pokud jde o nás — pro výborné stroje Esmeraldy
jako by líný tok vůbec neexistoval, a pluli jsme tak rychle, jako bychom se
plavili po stojatých vodách jezera. Plné tři dny jsme pluli severozápadním
65

směrem po středu řeky, jež i zde — půl druha tisíce kilometrů od ústí — byla
tak obrovská, že se nám její břehy jevily jen jako matné čmouhy na dálném
obzoru. Čtvrtého dne po vyplutí z Manausu jsme zarejdovali do přítoku, jenž v
místech, kde se vlévá do hlavního proudu, nebyl o mnoho užší než sám veletok.
Rychle se však úžil a po dvou dnech plavby jsme dospěli k indiánské vesnici.
Profesor Challenger trval na tom, abychom se zde vylodili a poslali Esmeraldu
zpět do Manausu. Vysvětlil všemu lodnímu osazenstvu, že nad vesnicí jsou
peřeje, kterými by jachta neproplula. Nám třem přiznal, že se blížíme prahu
neznámé země — a čím méně lidí o ní bude vědět, tím že to bude lepší. Za
účelem dokonalého utajení jsme každý z nás tří ještě museli dát čestné slovo, že
nezveřejníme ani neřekneme nic, co by mohlo prozradit přesné zeměpisné údaje
o naší cestě. Ve stejném smyslu byl vzat do slavnostní přísahy i náš personál.
To všechno je také důvodem, proč jsem nucen obmezovat se ve svém vypráv ční
tu a tam na údaje mlhavé. Také bych chtěl čtenáře předem upozornit na
klamavost map a náčrtků, které snad přiložím ke svým zprávám. Vzájemná
zeměpisná poloha zakreslených bodů může být správná, ale směr světových
stran je pečlivě zpřeházený. Není tedy možné najít podle kreseb území, o které
jde. Důvody, pro které prof. Challenger chce místo svých objevů utajit, mohou
být — ale mohou také nebýt — pádné, leč neměli jsme na vybranou a museli
jsme se podřídit, neboť profesor Challenger byl odhodlán raději naši výpravu
opustit než něco slevit na svých podmínkách. Bylo to 2. srpna, kdy jsme
zamávali sbohem Esmeraldě a tím i poslednímu článku, jenž nás pojil se
zevním světem.
Od onoho data uplynuly čtyři dny, vyplněné přípravami k další cestě. Pronajali
jsme si od Indiánů dvě veliká kánoe, vyrobená z tak lehkého materiálu
(bambusové kostry, potažené kozí), že je budeme moci přenášet kolem
plavebních překážek. Do těchto člunů jsme naložili veškerou naši výstroj,
výzbroj a proviant. Také jsme zjednali další dva Indiány, aby nám pomáhali p ři
plavbě. Zjistil jsem, že to jsou zrovna titíž Indiáni — jménem Ataka a Ipetu — ,
kteří provázeli profesora Challengera na jeho předchozí výpravě. Vyhlídkou na
opakování této cesty byli oba Indiáni očividn ě zděšeni, ale v těchto končinách
mají patriarchální soustavu: když pohlavár, stařešina kmene, uzná něco za
výnosné a užitečné, mladších se nikdo neptá, co tomu říkají.
Tak zítra tedy mizíme do neznáma.
Tuto zprávu posílám po kánoe, jež se vrací po proudu zpátky, a je docela
možné, že to je poslední sdělení, které se dostane těm, kdo se zajímají o náš
osud. Adresoval jsem je — podle naší dohody — Vám, vážený pane
šéfredaktore McArdle, a ponechávám Vašemu rozhodnutí, abyste rukopis podle
vlastního svého uvážení proškrtal, pozměnil nebo vůbec s ním naložil jak libo.
Sebevědomé vystupování profesora Challengera mne přes vytrvalý skepti­
cismus profesora Summerleea i nadále udržuje v přesvědčení, že vůdce naší
výpravy splní, co sliboval, a že jsme skutečně na prahu senzačních poznatků.

66

8.
Předsunuté hlídky neznámého světa

Naši přátelé se mohou doma vskutku radovat s námi, nebo ť jsme dosáhli cíle a
prokázali — alespoň do jisté míry — , že tvrzení profesora Challengera mohou
být podložena. Pravda, ještě jsme nevystoupili na náhorní rovinu, ale je před
námi, a profesor Summerlee je notně zkřísnutý. Ne že by snad na vteřinku
uznal, že jeho soupeř snad má přece jen pravdu, ale už zanechal věčného
hudrování. Většinou mlčí a pozorně se rozhlíží. Musím se však ve zpravodajství
vrátit tam, kde jsem přestal. Posíláme zpátky jednoho z našich místních Indiá­
nů, který se poranil, a svěřuji mu tento dopis, nejsa ovšem nikterak přesvědčen,
že dojde na místo určení.
Když jsem psal posledně, chystali jsme se opustit indiánskou vesnici, u které
nás vysadila Esmeralda. Hlášení musím započít nedobrou zprávou, nebo ť včera
večer došlo k prvnímu vážnému střetnutí dvou členů výpravy. Na rozdíl od
věčného škorpení mezi našimi profesory měl včerejší incident konec málem
tragický. Zmínil jsem se už o míšenci Gomezovi. Pověděl jsem, že ovládá
angličtinu, a nyní mohu ještě dodat, že to je člověk pilný, dovedný a ochotný.
Má však i vynikající nectnost:
je kromobyčejně zvědavý. Je to ostatně povahový rys celkem běžný mezi lidmi
jeho druhu. Včera večer se Gomez schoval v křoví za chatou, v níž jsme seděli
a diskutovali o dalších plánech. Náš obrovitý černoch Zambo, jenž nám je
V

'

•

1

•

V

* 1

v

■

1

'

V v•

, A

I

V

'

*1 '

' v

vemý jako pes a jenz — jako všichni cemosi — z te duse nenávidí míšence,
Gomeze zahlédl, vytáhl ho z úkrytu a přivlekl do chaty. Gomez tasil nůž a
jistojistě by byl Zamba bodl, nebýt nadlidské síly černého herkula, jenž Gomeze
doslova „levou rukou" odzbrojil. Skoncovali jsme s incidentem tím, že jsme
Gomezovi vyhubovali a přiměli oba protivníky, aby si podali ruce.
Máme tedy právo doufat, že nadále bude všechno v po řádku. Pokud jde o vádu
našich dvou vědců — ta pokračuje a je stejně zavilá, jak byla. Dlužno přiznat,
že Challenger svého kolegu provokuje způsobem vskutku nesnesitelným, ale
Summerlee má břitký jazyk, což půtky jenom zostřuje. Včera večer Challenger
prohodil, že nerad chodí po nábřeží Temže a nerad kouká proti proudu řeky,
protože je prý přece jenom smutné dívat se na místo, kam se člověk nakonec
jednou dostane. Challenger je ovšem přesvědčený, že ho čeká pohřeb ve
Westminsterském opatství. Summerlee však se jízliv ě usmál a dotkl: „Pokud
vím, byl millbankský kriminál už zbořen."
67

Challengerova gigantická ješitnost je však jako krunýř, kterým žádné
špičkování nepronikne. Jenom se usmál pod vousy a opakoval:
„Vážně? Vážně?" útrpným tónem, jako by chlácholil dítě. A vskutku to jsou
děti oba, Challenger i Summerlee, jedno vrásčité a škorpivé, druhé výbušné a
zpupné. Ale na druhé straně má každý z nich mozek, který mu zajistil čelné
místo ve vědě jeho oboru. Mozek, povaha, duše — jak rozlišná je každá z těch
složek, to člověk pozná teprve tehdy, až nabude více životních zkušeností.
Už nazítří jsme vyrazili na cílovou trať té naší pozoruhodné výpravy. Ukázalo
se, že naše dvě kánoe snadno pojmou veškerá zavazadla. Personál jsme rozd ělili
tak, že v každém člunu bylo šest mužů. V zájmu míru a pokoje jsme profesory
„od sebe rozsadili" a dali do každé loďky jednoho. Já osobně sdílel plavidlo s
profesorem Challenge-rem, jenž byl v blažené náladě. Choval se jakoby v
transu, mlčel, ale dštil na své okolí pohledy zářivé laskavosti. Protože ho však
znám i z jiné stránky, nebyl bych vůbec překvapený, kdyby z jasného nebe jeho
pohody začalo náhle blýskat a hřmět.
Je-li nablízku Challenger, nemůžete jaksi být ve své kůži, ale nemůžete se ani
nudit, protože chtě nechtě se tetelíte obavou z nenadálého výbuchu jeho
nevypočitatelné třaskavé nálady.
Dva dny jsme pluli proti proudu bytelné řeky zšíře několika set metrů. Její voda
byla temná, ale průzračná, takže většinou bylo vidět dno. Polovina přítoků
Amazonky je taková, zatímco druhá půlka má vodu bělavou a poněkud kalnou.
Kvalita vody závisí na druhu půdy, který převládá v horním toku řeky. Temná
barva nasvědčuje tlící vegetaci, ta druhá ukazuje na půdu jílovitou. Dvakrát
jsme narazili na peřeje a v obou případech jsme je obešli po souši. Hvozdy
podle břehů byly prvotní, a takovými lze snáze proniknout než druhotným
pralesem s hustým podrostem. Přenést kánoe nebylo nijak obtížné, protože
objíždka — lépe řečeno obchůzka — nebyla v žádném z obou případů delší než
zhruba tři čtvrtě kilometru. Cesta nebyla tedy dlouhá, a přece nikdy, nikdy
nezapomenu na její velebnou, fantastickou a záhadnou krásu. Výška stromů a
mohutnost jejich kmenů předčila všechno, co jsem si — jako odchovanec
velkoměsta — dovedl vůbec představit.
Pralesní velikáni strměli do výše jako velkolepé sloupy, a teprve kdesi vysoko,
vysoko nad našimi hlavami, málem v nedozírnu, se stromy košatily a jejich
koruny tvořily jakoby gotickou křížovou klenbu. Listoví větví splývalo v jediný
velkolepý strop zeleně, v živý, tkaný baldachýn. Jen tu a tam jím pronikal zlatý
paprsek slunečního svitu a jako oslnivý šíp protínal majestátní soumrak. Když
jsme tudy neslyšně kráčeli po bohatém, měkkém koberci tlící vegetace, padl na
nás onen zvláštní pocit uctivé zaraženosti, jakou člověk pociťuje například v
šerosvitu katedrály zvané Westminsterské opatství. I mocný hla s profesora
68

Challengera se ztišil v šepot. Já sám bych nebyl v ěděl, nač to vlastně koukám,
ale naši vědci mi říkali jména těch obrů říše rostlinné.
Byly tu cedry, byly tu velkolepé bavlníky i santály, byla tu záplava vegetace,
která z Jižní Ameriky udělala nej čelnějšího dodavatele všeho, co lidstvo
potřebuje a co pochází z rostlinných darů přírody, zatímco týž subkontinent je
nejzaostalejší v produkci živočišné.
Křiklavě barevné orchideje a nádherně zabarvené lišejníky žhnuly na tmavých
kmenech stromů. Život, jenž se děsí temnoty, rve se v těchto obrovských
lesních prostorách o světlo, o cestu vzhůru za světlem. Všechny rostliny, i ty
menší, se prodírají a soukají k zelenému povrchu tím, že se omo távají kolem
silnějších a vyšších svých bratří. Popínavé rostliny jsou všude bezohledné a
cizopasné, ale zde se naučily šplhat — a unikat tak ponurému stínu — i
rostliny, o nichž by to nikdo neřekl. Viděli jsme zde obyčejné kopřivy, jasmín,
ba i palmy vinout se kolem pně cedru ve snaze proniknout do jeho koruny.
Pokud jde o živočichy, nic se nehnulo pod majestátními klenbami, na stezkách,
které se před námi otevíraly, ale neustálý ruch vysoko nad našimi hlavami
svědčil o mnohotvárném světě hadů a opic, ptáků a lenochodů, o stvořeních,
která žijí na slunci a udiveně shlížejí na nás, tmavé postavičky, které pod nimi
klopýtají v temné, nezměrné hlubině. Za svítání a při západu slunce zněl
sborový řev opic a papoušci spouštěli rezavý povyk, ale za denního vedra dolé­
halo k našemu sluchu jen syté bzučení hmyzu, podobné šumu vzdáleného
příboje. Nic se však nehnulo v našem dohledu mezi impozantními sloupo řadími
mohutných kmenů, v kolonádách, jejichž konce se ztrácely v temném šeru,
které nás se všech stran obklopovalo. Jenom jednou jsme vid ěli větší zvíře s
nohama do O, jak peláší kolébavým klusem a mizí v přítmí. Snad to byl
mravenečník, snad to byl medvěd, ale určité to byl pro mne jediný důkaz, že v
tom obrovském amazonském hvozdu existuje život nejen v korunách stro mů,
ale i na zemi.
Nic jiného jsem nespatřil.
A přece i v těchto odlehlých záhadných končinách jsme byli obklopeni důkazy,
že zde někde žijí lidé. Bylo to v třetí den naší plavby, když jsme si povšimli
zvláštního hlubokého chvění vzduchu, rytmického a vážného, jež nárazovitě
přicházelo a ustávalo po celé jitro.
Ve chvíli, kdy jsme zvuk poprvé zaslechli, plula obě kánoe blízko sebe; naši
Indiáni
přestali veslovat, strnuli jakoby proměněni v bronzové sochy a napjatě
naslouchali. Ve tvářích měli výraz hrůzy.
„Co to je?" zeptal jsem se.
69

„Bubny," odpověděl lord John lhostejně. „Válečné bubny. Už jsem je slýchal i
minule."
„Ano, pane, válečné bubny," řekl míšenec Gomez. „Divocí Indiáni, vrahové. Zlí
Indiáni, ne hodní. Hlídají nás celou cestu. Zabijí nás, jestli budou moct."
„Jak nás mohou hlídat?" zeptal jsem se a rozhlížel se po temném nehybném
prostoru. Míšenec pokrčil mohutnými rameny.
„Indiáni to dokážou. Vyznají se v tom. Hlídají nás. Domlouvají se řečí bubnů.
Zabijí nás, jestli budou moct."
Odpoledne téhož dne — kapesní deník mi říká, že to bylo úterý 18. srpna —
dunělo přinejmenším šest nebo sedm bubnů z různých směrů. Někdy bylo
bubnování rychlé, někdy pomalé, někdy šlo zřejmě o otázku a odpověď. Potom
odkudsi z dálky na východě zaznělo vysoké staccato. Po chvíli tichaozvalo se
od severu hluboké zavíření jiného bubnu. Neustálé tlumenéhřímání drásalo
nervy nepopsatelným způsobem, a jeho hrozba jako by znova a znova doslovně
opakovala míšenou v výrok: „Zabijeme vás, jestli budeme moct. Zabijeme vás,
jestli budeme moct."
Nic se ani nepohnulo v mlčících hvozdech. Mír, mír a konejšivé ticho líbezné
přírody sálaly z temné opony vegetace, — ale v neznámu za ní byli lidé, jejichž
monotónní vzkaz k nám doléhal.
„Zabijeme vás, jestli budeme moct," říkali lidé na východě.
„Zabijeme vás, jestli budeme moct," říkali na severu.
Po celý den bubny hřímaly a šeptaly a jejich hrozba se zrcadlila ve tvářích
našich barevných společníků. Měl jsem dojem, že i náš silný, vychloubačný
míšenec je notně vyděšený. Na druhé straně jsem si onoho dne uvědomil jednou
provždy, že jak Summerlee, tak i Challenger jsou nadáni nej vyšším druhem
statečnosti, totiž statečností vědce.
Měli dar ducha, jenž umožnil Darwinovi obstát mezi gauči Argentiny, nebo
Wallaceovi mezi malajskými lovci lebek. Milosrdná příroda určila, že lidský
mozek nemůže myslet na dvě věci zároveň. Je-li tedy prostoupen zvídavostí
vědeckou, není v něm místa pro ohledy na něco pouze osobního. Ani v tento
den, vyplněný neustálou a záhadnou hrozbou, neunikl pozornosti našich dvou
profesorů jediný pták ve vzduchu, ani jediný keř na břehu.
Páni se škorpili jako jindy, po Challengerov ě basovém zavrčení se vždycky
bleskurychle ozvalo Summerleeovo zavrčení tenorové, ale nebezpečí či
bubnující Indiáni pro ně zřejmě neexistovali. Chovali se, jako by spolu seděli v
kuřáckém salónu Královské akademie věd v Londýně. Jen jedinkrát se jim
uráčilo zmínit se o Indiánech.

70

„Kanibalové kmene Miranha nebo Amajuaca," řekl Challenger a ukázal palcem
ve směru na dunící les.
„Nepochybně, pane," odpověděl Summerlee. „Předpokládám, že jejich řeč je ve
shodě s podobnými kmeny polysyntetická a že také náležejí k plemeni
mongoloidnímu."
v

„Reč je zajisté polysyntetická," řekl Challenger shovívavě. „Není mi známo, že
by v tomto světadílu existovala řeč jiná — a zaznamenal jsem jich přes sto.
Vaši teorii o mongoloidnosti však považuji za krajn ě podezřelou."
„Domnívám se, že i minimální znalosti srovnávací anatomie by pomohly teorii
uznat," odpověděl Summerlee nakvašeně.
Challenger bojovně vystrčil svou zbojnickou bradu tak, že jeho tvář zmizela
mezi plnovousem a okrajem tropické přílby.
„Zajisté, pane, není pochybností, že by se minimální znalosti takovým
způsobem projevily. Ovšem člověk se znalostmi opravdovými dochází k jiným
závěrům." Civěli jeden na druhého vzdorovitě a neústupně, zatímco ze všech
stran zněla tlumená hrozba neviditelných nepřátel:
„Zabijeme vás — zabijeme vás, jestli budeme moct."
Té noci jsme kánoe zakotvili pomocí těžkých kamenů uprostřed řeky a
všestranně se zabezpečili proti případnému útoku. Nikdo nás však nenapadl a za
svítání jsme se vydali na další cestu. Bubnování nás nepronásledovalo, nýbrž
odumřelo kdesi za námi. Kolem třetí hodiny odpolední jsme se dostali k velmi
prudkým peřejím zdéli skórem dvou kilometrů.
Byl to právě onen úsek, kde profesora Challengera na jeho první cestě stihla
pohroma. Musím se přiznat, že mi podívaná na zpěněné víry přinesla značnou
útěchu, neboť byla prvním, byť i slabým, dokladem pravdivosti profesorovy vý povědí. Indiáni přenesli napřed naše kánoe a pak naše zavazadla podrostem,
který je v těchto místech velmi hustý. My čtyři běloši jsme pochodovali s
puškami na rameni tak, že jsme byli neustále mezi nimi a mezi případným
nebezpečím, které by mohlo vyrazit z lesů. Do večera jsme překonali nesplavný
úsek a ještě jsme ujeli nějakých patnáct kilometrů. Potom jsme zakotvili za
účelem přenocování. Podle mého odhadu jsme byli p řinejmenším už sto padesát
kilometrů od místa, kde se náš přítok vlévá do hlavního řečiště.
Velký okamžik naší cesty nadešel příštího dne odpoledne. Profesor Challenger
byl už od samého rána nesvůj, ba krajně vzrušený, a nespustil oči z břehů.
Pojednou vykřikl, ukázal na osamělý strom, jenž čněl z břehu šikmo nad vodu,
a hlasem, v němž zněly úleva i dostiučinění, se nás zeptal:
„Co tomu říkáte?"
71

„Je to zajisté palma assajská," odpověděl profesor Summerlee.
„Přesně tak. Zvolil jsem si svého času assajskou palmu jako identifikační bod.
Tajný průplav je odsud tři čtvrtě kilometru proti proudu na druhé straně řeky. V
zalesnění břehu není žádná mezera. A to je právě div a záhada případu. Tam,
kde vidíte světle zelené mlází místo tmavozeleného podrostu, tam mezi velkými
bavlníky je má soukromá brána do neznáma. Projeďte tamtudy — a pochopíte."
Bylo to místo vskutku nádherné. Když jsme doveslovali k označenému m ístu,
zamířili jsme přídě kánoí do světle zeleného mlází a začali píchat vodu. Po
několika stech metrech jsme se dostali do tiché, mělké řeky s čirou, průzračnou
vodou a písčitým dnem. Říčka byla široká jen nějakých dvacet metrů a oba její
břehy byly porostlé nádherně bujnou zelení.
Kdo by si nebyl povšiml, že podrost je v krátkém úseku vystřídán rákosem,
nikdy by nebyl mohl tušit, že tam existuje takováto řeka — a za ní pohádková
země...
A byla to vskutku země pohádková — nej sličnější, jakou si lidská
obrazotvornost dovede představit. Hustá vegetace se spojovala nad našimi
hlavami a navzájem se proplétala v přirozené, přírodní loubí. A tímto tunelem
zeleně a v zlatém šerosvitu tekla zelenavá, průhledná řeka, nádherná sama o
sobě a ještě krášlena zvláštními barevnými odstíny světla, prudkého, ale
filtrovaného a tlumeného klenbou listoví.
Čirá jak křišťál, nehybná jako pruh skla, zelená jak okraj ledovce prostírala se
před námi řeka pod živou klenbou listí. Každé zabrání pádla zčeřilo lesklou
hladinu vody tisíci vlnek. Byla to cesta důstojná zázračné země, do níž vedla.
Všechno, co připomínalo existenci Indiánů, zmizelo, ale přibylo zvířeny, jejíž
krotkost svědčila o tom, že lovec zde je neznámý.
Chundelaté černé opičky se sněhobílým chrupem a žhnoucíma, posměvačnýma
očima na nás pokřikovaly, když jsme je míjeli. Občas cosi zadunělo a těžce
šplouchlo — to když se nějaký kajman svezl z břehu do vody. Jednou jsme
zahlédli tmavého nemotorného tapíra. Civ ěl na nás z mezery v křoví a pak se
odloudal do lesa. A jednou se podrostem také pružně mihla velká žlutá puma.
Nenávistně po nás šlehla svými zelenými zlověstnými světly přes nahnědlé
rameno. Kraj oplýval ptactvem, zejména brodivým. Čápi, volavky a ibisové se
sdružovali v malá hejna modrá, šarlatová a bílá. Seděli na kdekterém břevnu,
jež čnělo z břehu. Křišťálová voda řeky se hemžila rybami všech tvarů a barev.

72

Po tři dny jsme pluli zlatistě zeleným oparem tohoto tunelu. Byl-li před námi
delší rovný úsek, připadalo nám zatěžko odhadnout, kde v dáli zelená voda
přestává a kde v dáli začíná zelená klenba. Ani nejmenší náznak obydlenosti
nerušil hluboký mír této zvláštní, prazvláštní vodní cesty.
„Tady žádný Indián. Moc se bojí. Kurupuri," řekl Gomez.
„Kurupuri je duch hvozdů," vysvětloval lord John. „Je to označení pro všeliký
druh zla. Chasníci si myslí, že v tomhle směru na ně číhá něco hrozného, a
proto se těmto místům vyhýbají."
Třetí den jsme si uvědomili, že nám kánoe už brzo nebudou nic platná, nebo ť
řeka byla čím dál tím mělčí. Její hloubky ubývalo dokonce velmi rychle.
Dvakrát průběhem dvou hodin jsme narazili na dno. Nakonec jsme čluny
přitáhli k podrostu a přenocovali na břehu řeky. Ráno jsme se — lord John a já
— vydali na průzkum. Šli jsme lesem, ale drželi jsme se co nejblíže břehu. Ušli
jsme asi tři kilometry, protože však vody bylo v řece čím dál tím méně, vrátili
jsme se a hlásili, co profesor Challenger už beztak předpokládal: že jsme mož­
nosti plavby již vyčerpali. Vytáhli jsme tedy kánoe na břeh a schovali je do
křovisek. Abychom je později mohli zase najít, vysekali jsme sekerami do kůry
stromu dobře viditelné znamení. Pak jsme mezi sebe rozdělili početná břemena
výpravy — pušky, střelivo, potraviny, stan, přikrývky a podobné, každý vzal na
rameno svůj příděl, a tak jsme se vydali na namáhavější úsek cesty.
Začátek nové etapy byl poznamenán nemilou hádkou mezi našimi dvěma
hašteřivci. Od chvíle, kdy se k nám přidal, udílel Challenger kdekomu instrukce
a bylo vidět, že to Summerlee nelibě nese. Teď, když Challenger určil svému
kolegovi další úkol (šlo jenom o to, aby nesl aneroidní barometr!), Summerlee
se vzbouřil.
A oheň byl na střeše.
„Smím se vás, pane, zeptat," řekl Summerlee s jedovatým klidem, „z čeho
odvozujete své právo udílet rozkazy?"
Challenger se naježil a zle zakabonil. „Odvozuji je, profesore Summerlee, ze
své funkce vedoucího této výpravy."
„Jsem nucen prohlásit, pane, že tuto vaši funkci neuznávám."
„Co nedíte?" Challenger se Summerleeovi uklonil s posměšnou obřadností.
„Snad byste tedy laskavě definoval mé postavení."
„Zajisté, pane. Jste člověk, jehož pravdomluvnost byla vzata v pochybnost, a
je tudíž sporná. Tato komise přišla spor rozhodnout. Kráčíte, pane, se svými
soudci."
73

„I pro pána!" řekl Challenger a posadil se na bok jednoho z obrácených kánoí.
„V tom případě ovšem půjdete svou cestou, a já vás budu pomaloučku a
pohodlně následovat. Nejsem-li vůdcem výpravy, nemůžete po mně chtít,"
abych ji vedl."
Naštěstí tu byli dva příčetní lidé — lord John a já — , takže se podařilo
zabránit nejhoršímu a nedopustit, aby jankovitost a potrhlost našich dvou
učených profesorů poslala celou výpravu zpátky do Londýna s nepo řízenou a
s prázdnýma rukama. Ale toho přemlouvání, těch proseb, toho vysvětlování,
než se nám podařilo obměkčit je! Konečně se Summerlee vydal na cestu.
Šklebil se, dýmal z bryerky, ale šel.
A Challenger sice ještě bručel, ale valil se za ním. Šťastnou náhodou jsme v té
době objevili, že oba naši vědátoři mají nejhorší možné mínění o jistém
doktoru Illingworthovi z Edinburghu.
Od té doby byl Illingworth naším bezpečným útočištěm a spolehlivým
pomocníkem: kdykoliv mezi Challengerem a Summerleem vznikla nějaká
napjatá situace, řešili jsme ji tím, že jsme přivedli řeč na zmíněného skotského
zoologa. Načež oba naši profesoři okamžitě uzavřeli dočasnou alianci.
Vždycky se přechodně spřátelili za účelem svorného hanobení společného
opovrhovaného soka.
Postupovali jsme podle břehu řeky husím pochodem a záhy jsme viděli, že se
řeka úží, přechází v pouhý potůček a i ten že se ztrácí ve velké bařině
houbovitého mechu. Marast, do kterého jsme zapadli po kolena, byl děsným
rejdištěm bodavého hmyzu všelikého okřídleného druhu; zejména moskytů
zde byly opravdové mraky.
Byli jsme tedy velmi rádi, když jsme znova našli pevnou půdu pod nohama a
mohli lesem obejít odporné bahnisko, které bzučením hmyzu hučelo jako
vzdálené varhany.
V druhý den po opuštění kánoí jsme zpozorovali, že se celý ráz krajiny mění.
Naše cesta neustále stoupala, lesy kolem nás řídly a ztrácely tropickou
bujnost. Obrovské stromy amazonské aluviální pánve ustupovaly palmám —
datlovým i kokosovým — , které rostly porůznu, ve skupinkách, obklopené
hustým podrostem. Ve vlhčích prohlubních honosily se palmy Mauritia svými
sličnými, splývajícími chocholy. Postupovali jsme výhradně podle kompasu, a
několikrát se názory našich dvou Indiánů rozcházely s názorem profesora
Challengera. Kdykoliv se naše společnost rozhodla dát raději na Indiány,
profesor vždycky rozhořčeně hromoval, zda se prý „nestydíme spoléhat raději
na klamavý instinkt zaostalých divochů než na vrcholný produkt moderní
evropské kultury".

74

Třetí den se ukázalo, že jsme jednali moudře, neboť i Challenger připustil, že
poznává místa, kterými prošel na své předchozí cestě. Také jsme objevili čtyři
začouzené kameny — nesporné to znamení někdejšího tábořiště.
Cesta stále ještě stoupala a jednou jsme museli zlézat úbočí tak kamenité a
neschůdné, že nám to zabralo dva dny. Vegetace se poznovu změnila. Ze
stromů zbyl už jen slonovník. Zato zde rostlo hýřivé množství orchidejí, mezi
nimiž jsem se naučil rozpoznávat vzácnou Juttonia vexillaría i nádherné
růžové a šarlatové květy kattleje aodon-toglossa. Občas jsme narazili na
bublající bystřiny s oblázkovými dny a s břehy jakoby čalouněnými kapradím.
Čirá voda se shromažďovala v mělkých roklinách pahorků, kde tvořila
kamenité

tůně

a

nabízela

každého

večera

vhodné

tábořiště.

Hejna

rybek s modrými hřbety, zvíci a tvaru anglického pstruha, nám skýtala
labužnické večeře.
Devátého dne poté, co jsme opustili kánoe, a když jsme — podle mého
odhadu — měli za sebou kolem dvou set čtyřiceti pěších kilometrů, jsme
začali vybředat z lesů, jejichž stromy byly menší a menší a změnily se
nakonec v pouhou kleč. Zato jsme se dostali — nemám pro to jiného výrazu
než „džungle" — do nezměrné „džungle" bambusové. Byla tak hustá, že
nezbylo než rubat si stezku mačetami a klestit si cestu zvláštními indiánskými
srpy nebo, chcete-li, háky. Překonání této překážky nám zabralo celý den, od
sedmi ráno do osmi večer s pouhými dvěma hodinovými přestávkami. Nic
jednotvárnějšího a únavnějšího si nikdo nedovede představit, neboť i tam, kde
byl bambus nejřidší, jsem neviděl dál než na patnáct dvacet kroků. Většinou
však byl můj výhled vpřed ohraničen bavlněným sakem na zádech lorda
Johna. Po levici i po pravici jsem měl na dosah ruky solidní žlutou zeď. Shůry
do nás řezalo sluneční světlo pruhem úzkým jak ostří nože a nějakých pět
metrů nad našimi hlavami se před modrým pozadím oblohy kolébaly vrcholky
bambusů. Nevím, jaký druh zvěře žije v takové houštině, ale víc než jedenkrát
jsme slyšeli, že se tudy, v naší bezprostřední blízkosti, ženou nějaká velká,
těžká zvířata. Podle hluku lord John usoudil, že asi jde o druh divokého skotu.
Jedva jsme se dostali z bambusové „džungle", padla noc a my se ihned
utábořili, neboť jsme byli vyčerpáni nekonečným dnem.
časně zrána jsme byli zase na pochodu a viděli, že se ráz krajiny opět změnil.
Za námi byla hradba bambusů tak ostře ohraničená, jako by značkovala vodní
tok. Před námi se prostírala rovina mírně stoupající a tečkovaná skupinami
kapradinových stromů, které zde dosahují velikosti palem a také se jim trochu
podobají. Pláň byla zakončena dlouhým, nestejně vysokým hřebenem.
Vrcholu jsme dosáhli kolem poledne, ale ukázal o se, že za ním je další mělké
75

údolí. Jeho protilehlá, kruhovitá stráň opět mírně stoupala a splývala v dálce s
obzorem. Když jsme stoupali do prvého ze zmíněných vrchů, udala se
příhoda, jejíž důležitost nebo nedůležitost jsme nemohli jednoznačně
odhadnout.
Challenger, jenž spolu se dvěma místními Indiány tvořil náš předvoj, se náhle
zastavil a vzrušeně ukazoval doprava. Upozorněni jeho gestem jsme spatřili
ve vzdálenosti snad dvou kilometrů něco, co vypadalo jako veliký šedivý
pták, jenž se na líných křídlech pomalu zvedá se země, letí pozvolna, přímo a
v nevelké výši, až nakonec mizí za kapradinovými stromy.
„Viděl jste?" zvolal jásavě Challenger. „Summerlee, viděl jste to?"
Jeho kolega se upřeně díval na místo, kde nám zjevení zmizelo z dohledu.
„Co to podle vašeho názoru bylo?" otázal se.
„ Podle mého nejlepšího vědomí a svědomí to byl pterodaktylus."
Summerlee propukl v posměšný chechot. „Pteronesmyslus!" řekl. „ Ještě jste
nikdy neviděl čápa?" Challenger vzteky nebyl mocen slova. Hodil si na záda
svůj příděl zavazadel a pokračoval v cestě. Lord John však mě dohonil a jeho
tvář byla nezvykle vážná. V ruce držel svůj triedr.
„Podařilo se mi zaostřit na to Zeisse, než to zmizelo za stromy," řekl.
„Neodvažuji se říct, co to bylo, ale sázím svou sportovní reputaci, že to nebyl
žádný pták, jakého jsem kdy okem zahlédl." Jak jsem koupil, tak prodávám,
říká staré přísloví. Nevím, zda jsme stanuli už na samotné hranici Neznáma,
zda jsme se tedy již setkali s předsunutými hlídkami ztraceného světa, o němž
mluví vůdce naší výpravy. Nevím. Popsal jsem událost přesně tak, jak se
zběhla, takže víte přesně tolik, co já. Dodávám toliko, že případ zůstal
ojedinělý, neboť jsme neviděli nic dalšího, co by bylo lze označit za
pozoruhodné. Ze zvyku jsem chtěl tento závěrečný odstavec nadepsat
oslovením: „Vážení moji čtenáři!", leč nevím, zda tyto řádky bude někdo
číst... Tak raději začnu jinak: Dovedl jsem případného čtenáře mých zpráv
proti proudu velké řeky, oponou mlází, zeleným tunelem, vzhůru po dlouhé
stráni palem, houštinou bambusů a napříč plání kapradinových stromů. A nyní
cíl naší cesty konečně leží před námi jako panoráma. Když jsme překonali
hřeben druhé terénní vlny, spatřili jsme před sebou nepravidelnou, palmami
zdobenou planinku a za ní hradbu vysokých rudých útesů, které jsem viděl na
obraze. I ve chvíli, kdy toto píši, leží před námi, a nemůže být nejmenší
pochybnosti, že jde o tytéž útesy, které nakreslil americký sv ětoběžník.
76

Pata útesu je od našeho nynějšího tábořiště vzdálena asi jedenáct kilometrů,
čedičová hradba se však zatáčí a táhne se, až kam oko dohlédne. Challenger se
naparuje jako páv a Summerlee mlčí, aleje stále ješt ě skeptický. Zítřek jistě
rozptýlí alespoň některé z našich pochybností.
José — jeden z našich tří Indiánů kmene Modžo — se vrací domů, protože
utrpěl zranění. (Ostrý úlomek bambusů mu propíchl paži.) Jemu svěřuji tento
dopis v naději, že svým časem přece jen dojde adresátovi. Napíšu znova,
jakmile budu mít příležitost. Ke své zprávě přikládám hrubý náčrtek, jenž
snad pomůže snáze pochopit můj cestopis.

77

9.

Kdo to mohl předvídat?
Děsné neštěstí nás stihlo. Kdo to mohl předvídat? A nevidím ani žádného
východiska z naší zlé situace. Snad jsme odsouzeni strávit zbytek života v
tomto přízračném, nepřístupném místě. Jsem ještě tak zmatený, že nemohu
jasně myslet — ani o faktech přítomnosti, ani o vyhlídkách do budoucnosti.
Mé ohromené mysli se přítomnost jeví jako nej větší hrůza a budoucnost je mi
černá jako noc. Nebylo a není na světě lidí, kteří se kdy ocitli v horší situaci; a
také by bylo marné oznámit vám naši p řesnou zeměpisnou polohu a požádat
přátele, aby vyslali záchrannou expedici. I kdyby mohli našemu volání
vyhovět, všechno nasvědčuje tomu, že o našem osudu bude rozhodnuto
mnohem dříve, než by se výprava mohla vůbec dostat do Jižní Ameriky. Jsme
— po pravdě řečeno — tak odříznuti od jakékoliv lidské pomoci, jako
kdybychom byli na Měsíci. Může-li nás vůbec něco zachránit, jsou to jen a jen
naše vlastní schopnosti. Mám zde jako společníky tři pozoruhodné muže, lidi
nadané vynikajícím mozkem a neotřesitelnou odvahou. Záblesk světla v
temnotách budoucnosti vidím jen tehdy, podívám -li se do klidných tváří svých
druhů. Doufám, že i můj obličej skýtá zevnímu pozorovateli týž obraz
nevzrušeného rozpoložení mysli. Mé nitro však je plné neblahých předtuch.
Dovolte mi, abych vám podal, co nejpodrobněji to dokáži, sled událostí, jež
vedly ke katastrofě, která nás stihla.
V závěru svého posledního dopisu jsem konstatoval, že se nalézáme asi
jedenáct kilometrů od obrovského řetězu drsných útesů, které nepochybně ob­
klopují náhorní rovinu, o níž mluvil profesor Challenger. Když jsme se
útesům přiblížili, nabyli jsme dojmu, že jsou místy vyšší, než se profesor
domníval — některé úseky strmí do výše nejméně tří set metrů — , a že jsou
podivným způsobem zbrázděné, což je, pokud vím, příznačné pro čedičové
vyvřeliny. Něco

podobného lze

spatřit v Edinburghu.

Koruna útesů

vykazovala všechny znaky bujné vegetace, včetně keřů poblíž jejích okrajů. V
pozadí bylo také vidět mnoho vysokých stromů. Pokud jde o případnou
zvířenu, žádných náznaků animálního života jsme neviděli.
Na noc jsme se utábořili těsně pod útesy — a bylo to místo krajně nehostinné
a pusté. Skalní stěna nad námi byla nejen svislá, byla pod hřebenem dokonce
jakoby vyhloubená a její kraje přečnívaly ven, takže zlezení vůbec
78

nepřicházelo v úvahu. Blízko nás byla vysoká, jehlancovitá skála, o níž —
neklame-li mne paměť — už byla v mém vyprávění řeč. Vypadá trochu jako
tlustá kostelní věž z červených cihel. Její vrchol je na úrovni náhorní planiny
útesů, ale mezi „věží" a planinou zeje široká propast. Na vršku jehlanu roste
osamělý vysoký strom. Jak „věž", tak nejbližší místo útesů jsou poměrně
nízké. Řekl bych, že jejich výše činí asi sto padesát až dv ě stě metrů.
„Tam nahoře," řekl profesor Challenger a ukázal na zmíněný strom, „seděl
pterodaktylus, když jsem zde byl poprvé. Vyšplhal jsem do poloviny špi čatého skaliska, než jsem ho sestřelil. Jsem v pokušení prohlásit, že dobrý
horolezec, jako například já, by byl s to vystoupit až na vrchol jehlance,
ačkoliv by se tím arci nijak nepřiblížil náhorní rovině za hřebenem útesů."
Když Challenger mluvil o pterodaktylovi, podíval jsem se kradmo na
profesora Summerleea a prvně se mi zazdálo, že na něm vidím náznaky rodící
se víry a pokání. Na jeho úzkých rtech nebylo stopy úsměšku, ba naopak: v
jeho tváři se zračily sklíčenost, úžas a napětí. I Challenger to viděl a plně
vychutnával první doušky vítězství.
„Ovšemže," pokračoval Challenger s těžkopádnou a neohrabanou kousavostí
sobě vlastní, „profesor Summerlee pochopí, že mluvímli o pterodaktylu,
míním čápa — jenže to je odrůda čápa, který nemá peří, má tuhou kůži,
blanitá křídla a v čelistech zuby." Challenger se klaněl, zubil a mrkal tak
dlouho, až se jeho kolega obrátil a odešel.
Ráno jsme posnídali kávu a maniok — museli jsme se zásobami velmi šetřit
— a pak jsme zahájili válečnou poradu na téma: jak se nejlépe dostat na
náhorní rovinu.
Předsedou porady byl Challenger a tvářil se přitom tak slavnostně, jako by byl
lordem-nejvyšším sudím Spojeného království, jenž předsedá soudnímu
dvoru. Kdyby zde byl laskavý čtenář přítomen, naskytl by se mu tento obraz:
profesor Challenger sedí na balvanu, směšný chlapecký slamák má odsunutý
do týlu, a kraluje nad námi všemi pánovitým pohledem svých zpupných očí
— ovšemže zpod přivřených víček. Velký černý plnovous mu vlaje semo
tamo, když pomalu konstatuje, jaká je naše situace, a rozebírá, jak bychom
nyní nejlépe pokračovali.
O stupínek níže byste viděli nás ostatní tři: sedíme tu já, opálený, mladý,
vytrénovaný životem pod širým nebem, a Summerlee, vážný, zadumaný, ale
stále kritický za tou svou věčnou dýmkou. Lord John, štíhlý, vždy ve střehu,
vždy připraven vyrazit, se opírá o svou pušku, orlí zrak dychtiv ě upřený na
79

mluvčího. Za námi si sedli naši dva snědí míšenci, za nimi je hlouček našich
Indiánů. Před námi všemi však strmí ty ohromné, drsné útesy — překážka, jež
nás dělí od cíle naší cesty. „Nemusím snad opakovat," řekl vůdce naší vý­
pravy, „že jsem za svého předchozího pobytu všelikým způsobem — a mamě
— zkoušel zlézt útesy. Nemyslím, že by někdo jiný uspěl, když jsem to při
svých horolezeckých zkušenostech nedokázal já. Neměl jsem tenkrát s sebou
žádnou alpinistickou výstroj, ale nyní mám všechno potřebné a jsem
přesvědčen, že bych dokázal proniknout až na vrchol skalního jehlance;
vzhledem k tomu, že okraje útesů přečnívají, bylo by však mamé pokoušet se
o zlezení hlavní překážky. Při mé předchozí návštěvě jsem byl v časové tísni
jednak proto, že se blížilo údobí dešťů, jednak proto, že mně docházel
proviant. Mé možnosti byly tudíž obmezené, a mohu tedy vykázat úsp ěch jen
dílčí: propátral jsem řetěz útesů do vzdálenosti zhmba devíti kilometrů na
východ od místa, kde se nyní nacházíme, aniž jsem našel možnost výs tupu na
náhorní planinu. Co máme za daných okolností podniknout?"
„Nabízí se toliko jeden rozumný postup,"

řekl profesor Summerlee.

„Prozkoumal-li jste východ, měli bychom se vydat podél úpatí útesů směrem
západním a hledat místo, kudy bychom se dostali nahoru."
„Správně," řekl lord John. „Je pravděpodobné, že náhorní planina není veliká.
Můžeme tedy řetěz útesů obejít, a buď najdeme možnost snadného výstupu,
nebo se dostaneme zpět sem, odkud vyrazíme."
„Už jsem vysvětlil zde našemu mladému příteli," řekl Challenger (vždycky o
mně mluvil, jako bych byl školák věku deseti let), „že žádný výstup nemůže
nikde existovat.
Vylučující důvod je prostý:
Kdyby tu bylo nějaké snadné spojení mezi vrcholem a ostatním světem,
náhorní rovina by nebyla izolována tak dokonale, aby tam nahoře přestaly
platit přírodní zákony, regulující všude jinde na Zemi vznik a zánik druh ů. A
přece připouštím, že někde v útesech mohou být místa, kudy by mohl k
vrcholu proniknout zkušený člov ěk-horolezec, ale kudy by nemohlo sestoupí t
nemotorné, těžké zvíře. Je jisté, že možnost výstupu existuje."
„Odkud to víte, pane?" otázal se zostra Summerlee. „Protože m ůj předchůdce,
Američan Maple White, se na náhorní planinu skutečně dostal. Jak jinak by
mohl vidět obludné zvíře, které si nakreslil ?" „V tomto ohledu vaše úsudky
poněkud předbíhají prokázaná fakta," řekl paličatý Summerlee. „Tu vaši

80

náhorní planinu uznávám, protože jsem ji viděl. Dosud jsem se však
nepřesvědčil, že hostí jakýkoliv animální život."
„Co uznáváte, pane, a co neuznáváte, je nepředstavitelně nedůležité. S
potěšením pozoruji, že se alespoň existence náhorní planiny vnutila vašemu
intelektu." Challenger se podíval nahoru — a k našemu úžasu seskočil z
balvanu, popadl Summerleea za krk a zaklonil mu hlavu, takže Šumme rlee
chtě nechtě koukal vzhůru. „Nuže, pane!" křičel Challenger, až mu hlas
vzrušením přeskakoval, „smím vám pomoci při řešení otázky, zda planina
hostí animální život?"
Už jsem řekl, že korunu čili horní okraj útesů vroubil hustý lem vegetace. Z
této zeleně se právě nořilo cosi velkého, lesklého. Když se to pozvolna v y ­
nořilo ještě o kus dál, až se to už vznášelo nad hlubinou, seznali jsme, že to je
velmi veliký had s podivnou plochou a širokou hlavou. Had se nad námi chvíli
kolébal a kýval a jeho hladké, svalnaté tělo se vlnilo a lesklo v záři ranního
slunce. Potom se had pomalu stahoval zpátky a zmizel.
Summerlee byl podívanou tak zaujatý, že se ani nebránil, když mu Challenger
držel hlavu v záklonu. Teď však svého kolegu setřásl a obnovil nárok na
důstojnost.
„Byl bych rád, profesore Challengere," řekl, „kdybyste dokázal sdělovat mi
své případné postřehy, aniž byste mne chytal za bradu. Ani objev naprosto
obyčejného

hroznýše

skalního

neospravedlňuje

takovou

troufalou

nepřístojnost."
„Ale stejně je na náhorní planině život," odpověděl mu vítězoslavně jeho
kolega. „A nyní, když jsme správnost našeho důležitého předpokladu proká­
zali tak, že věc musí být jasná každému, bez ohledu na jeho předsudek nebo
tupost, teď se domnívám, že nemůžeme udělat nic lepšího než zvednout tábor
a ubírat se západním směrem, dokud nenajdeme nějakou možnost výstupu."
Úpatí skalního řetězu bylo kamenité a tuze hrbolaté, takže jsme se dostávali
kupředu jen velmi zvolna. Pojednou jsme však p řišli na něco, co nám zvedlo
náladu. Bylo to staré tábořiště. Povalovaly se tam četné prázdné plechovky
masových konzerv chicagské výroby, láhev s vinětou Brandy, polámaný
otevírač konzerv a množství dalšího cestovatelského harampádí. Byly tam i
zmačkané, hodně rozpadlé noviny. Ukázalo se, že to je výtisk listu Chicago
Democrat, ale datum se už nedalo přečíst.
„Nic z toho není mé," řekl Challenger. „Musí to být Whiteovo."

81

Lord John se po celou dobu pozorně díval na velký strom, v jehož stínu
opuštěné tábořiště leželo. „Jářku, podívejte se na tohle," řekl. „Mám dojem, že
to je míněno jako ukazatel směru." Kus plochého dřeva byl přibitý hřebem na
kmen stromu tak, že ukazoval západním sm ěrem.
„Zajisté to je ukazatel směru," řekl Challenger. „Co jiného by to mohlo být?
Náš průkopník a předchůdce si uvědomil, že se vydává na nebezpečnou cestu,
a zanechal toto znamení, aby každý, kdo přijde po něm, věděl, kudy se ubíral.
Snad cestou narazíme ještě na další stopy."
A skutečně jsme na další stopy narazili — a byly to stopy hrozné a naprosto
nečekané. Těsně pod útesem se prostíral rozměrný, hájek vysokého bambusu,
podobný „džungli", jíž jsme nedávno prošli. Mnohé z bambus ů trčely do výše
šesti sedmi metrů a měly špičaté, silné vršky, takže to vlastně byla hrozivá
kopí, vyrobená přírodou. Když jsme hájek obcházeli, povšiml jsem si, že se v
houštině blýská cosi bílého. Když jsem strčil hlavu mezi bambusy, ocitl jsem
se tváří v tvář lebce kostlivce. Byla tam celá kostra, ale její hlava se odd ělila a
ležela blíže okraji houštiny.
Mačety našich Indiánů vymýtily kus hájku, a tak jsme mohli zjistit
podrobnosti této někdejší tragédie. Z oděvu mrtvého zůstaly už jen nepatrné
cáry, ale na kostech nohou byly zbytky bot, a bylo naprosto jasné, že jde o
tělesné pozůstatky Evropana. Mezi kostmi ležely zlaté hodinky značky
Hudson (Nový York) a řetízek se stylografickým plnicím perem. Také tam
bylo stříbrné pouzdro na cigarety s vrytým věnováním: „Jamesovi C. lvěnuje
A. E. S." Povrch kovových předmětů ukazoval, že od katastrofy neuplynulo
příliš mnoho času.
„Kdo to jen mohl být?" tázal se lord John. „Chudák! Vypadá to, že má
zlámané všechny kosti."
„A bambus mu prorůstá rozdrceným hrudníkem," řekl Summerlee. „Bambus
sice roste rychle, ale jistě nelze mít za to, že mrtvola zde ležela tak dlouho,
aby bambus mohl dosáhnout výše tolika metrů."
„Pokud jde o totožnost mrtvého," řekl Challenger, „nemám nejmenších
pochybností. Cestou do Manausu jsem usilovně sbíral informace o Whiteovi.
V Bělému o něm nikdo nevěděl. Naštěstí jsem měl velmi přesnou stopu,
neboť Maple White si do skicáře načrtl kresbu, která zachycuje jeho oběd s
nějakým duchovním v Rosariu. Podařilo se mi toho kněze nalézt. Ukázalo se
sice, že to je člověk nadmíru hádavý, jenž se směšně štětil, když jsem ho
upozorňoval na rozkladný, ale nevyhnutelný vliv moderní vědy na jeho
věrouku — , ale přece jen mi poskytl několik přesných údajů.

82

Maple White se zastavil v Rosariu před čtyřmi lety — to znamená dva roky
předtím, než jsem stanul u jeho mrtvoly. V dob ě, kdy navštívil Rosario, nebyl
sám. Cestoval se svým přítelem, americkým občanem, jenž však zůstal na
lodi, a s duchovním se nesetkal. Jméno toho Američana bylo James Golver.
Nepochybuji tedy, že před námi leží tělesné pozůstatky tohoto Jamese
Colvera."
„A není ani mnoho pochybností," řekl lord John, „o způsobu, jakým zemřel.
Spadl nebo byl svržen z vrcholu útesu, a při dopadu se nabodl. Jen tak asi lze
vysvětlit četné zlomeniny kostí — i skutečnost, že jeho tělem pronikly v
takové výši nad našimi hlavami kmeny bambusu..."
„Zdřevnatělá stébla bambusu," opravil lovce Roxtona přírodopisec
Summerlee. „Bambus je tropická tráva."
Všichni jsme potom zmlkli a padla na nás jakási tíseň, když jsme tu stáli
kolem těch roztříštěných tělesných pozůstatků a začali si uvědomovat, že
předpoklad lorda Johna je správný.
Převislý okraj útesů skutečně vyčníval nad bambusovou houštinu. James
Golver nepochybně spadl shůry. Ale spadl doopravdy? Byla to nešťastná
náhoda? Nebo... Mraky zlověstných, hrozných možností se již začaly kupit
kolem této neznámé země.
Mlčky jsme se dali na pochod a pokračovali v cestě kolem řetězu útesů. Skály
monotónní svými obrysy a hutné bez jediné průrvy, mně připomínaly
beznadějná ledová pole Antarktidy, která jsem vídal vyobrazená: také se táhla
od obzoru k obzoru a strměla vysoko nad lodní stožáry polámické kocábky.
Ušli jsme skorém osm kilometrů a nenašli ve skalní hrázi ani skulinku, neřkuli mezeru. A najednou jsme postřehli něco, co nás naplnilo novou nadějí. V
prohlubni kamenné stěny, tak hluboké, že tam nemohl déšť, byl křídou
nakreslený šíp, mířící k západu.
„Další vzkaz Maplea Whitea," řekl profesor Challenger. „Měl zřejmě
předtuchu, že těsně v jeho šlépějích přijdou lidé hodní jeho odkazů." „Měl
tedy křídu?"
„Našel jsem v jeho batohu krabici barevných kříd. Pamatuji si, že bílá byla
opotřebována tak, že z ní zbyl pouhý špaček, jak se říká." „Je to zajisté
průkazné svědectví," řekl Summerlee. „Můžeme se tudíž spolehnout na jeho
vedení a pokračovat západním směrem." Měli jsme za sebou dalších zhruba
osm kilometrů, když jsme na skále opět spatřili bílý šíp. Bylo to v místě, kde
stěna poprvé vykázala průrvu, byť i úzkou. Uvnitř rozsedliny byla další
značka. Tentokrát hrot šípu ukazoval šikmo vzhůru, jako by naznačoval, že
další úsek cesty začíná nad úrovní půdy.
Bylo to místo ponuré, neboť stěny byly tak olbřímí a skulina modré oblohy
tak úzká, a navíc ještě tlumená dvojím lemem vegetace, že dovnitř pronikalo
83

světlo jen matné a šeré. Nejedli jsme už mnoho holil din a byli jsme velmi
unaveni plah ocením po kamenitém a neschůdném terénu, ale nervové napětí
bylo příliš silné, než aby nám dovolilo odpočinout. Uložili jsme sice
Indiánům, aby u vchodu do jeskyňky zřídili tábořiště, my čtyři však, a s námi
oba míšenci, jsme se vydali vzhůru, stoupající úzkou roklinou.
Ani u vchodu nebyla širší než nějakých tucet metrů, ale rychle se ještě úžila, a
když jsme ušli asi pět set kroků, viděli jsme i v tom šeru, že boční stěny sloje
kousek před námi svírají ostrý úhel. Poslední úsek chodby byl ostatn ě velmi
strmý a půda příliš kluzká, než abychom se snažili proniknout až na konec.
Bylo nám už beztak jasné, že toto není stezka, kterou měl na mysli náš
předchůdce. Dali jsme se tedy na zpáteční cestu — a tu bystré oko lorda Johna
postřehlo, co jsme hledali. Vysoko nad našimi hlavami, uprostřed šerých
stínů, se ve stěně rokle matně rýsoval kotouč temnoty ještě sytější. Nemohlo
to jistě být nic jiného než vchod do nějaké jeskyně. Půda rozsedliny byla v
těchto místech poseta kamením, i nebylo obtížné vyšplhat po nich k do mnělému otvoru. Když jsme se tam dostali, změnila se domněnka v jistotu.
Nejenže to byl vstup do nějaké jeskyně, ale vedle vchodu jsme našli po­
vědomé znamení šípu. Zde tedy bylo místo a toto byla komunikace, kudy se
Maple White a jeho nešťastný druh dostali na náhorní planinu. Byli jsme p říliš
vzrušeni, než abychom se napřed vrátili do tábora. Mermomocí jsme se museli
rovnou vydat na průzkum. Lord John měl v batohu elektrickou svítilnu a ta
nám musela posloužit a stačit. Sel jako první, a kužel nažloutlého svitu nám
všem ukazoval cestu. My ho násl edovali husím pochodem.
Jeskyni zřejmě kdysi vyhloubila voda, neboť stěny byly hladké a podlaha
pokrytá oblázky. Rozměry jeskyně, vlastně spíše tunelu, byly skrovné a taktak
umožňovaly průchod jednotlivci, pokud šel sehnutě. Tunel směřoval po
padesát metrů skórem přímo do skály a pak začal stoupat úhlem p ětačtyřiceti
stupňů. Za chvíli bylo stoupání ještě

strmější, a my se museli spustit na

všechny čtyři a prodírat se štěrkem, jenž pod námi ujížděl. Pojednou se lordu
Johnovi vydralo z hrdla zvolání: „Cesta je zatarasená!"
Nahrnuli jsme se za lorda Roxtona a viděli ve žlutavém světle baterky haldu
čedičových balvanů, sahající až ke stropu. „Klenba se zhroutila!"
Několik kamenů jsme ze závalu vytáhli, ale nijak jsme si tím nepomohli — ba
naopak: bezděčně jsme uvolnili větší balvany a ocitli se v nebezpečí, že se
začnou valit po svážné cestě a že nás rozdrtí. Bylo zřejmé, že odstranit tuto
84

překážku je daleko nad naše síly. Cesta, po níž se Maple White dostal nahoru,
již nebyla k dispozici. . .
Byli jsme tak sklíčeni, že nikdo ani nepromluvil. Mlčky jsme klopýtali zpátky
tmavým tunelem a vraceli se do tábora.
Než jsme opustili roklinu, došlo však k p říhodě, jejíž význam nám svitl teprve
ve spojení s dalšími událostmi.
Stáli jsme pohromadě na dně rokliny, nějakých pětatřicet metrů pod vchodem
do jeskyně, když se znenadání přihnal balvan a s hroznou silou zasvištěl
kolem nás. Všichni jsme měli namále a byl div, že ani jeden z nás nepřišel o
život. Sami jsme nemohli poznat, odkud balvan přiletěl, ale naši dva míšenci,
kteří v tu chvíli ještě dleli u vchodu do jeskyně, říkali, že se mihl kolem nich a
musel proto spadnout shora, z vrcholu útesů. Dívali jsme se sice potom
nahoru, ale v zelené džungli, jež lemovala okraj útesů, se nic nepohnulo.
Nicméně nemohlo být mnoho pochybností, že balvan byl určen nám, takže
incident zajisté svědčil o tom, že na náhorní planině jsou lidé — a navíc lidé
zlovolní!
Nebezpečné místo jsme rychle opustili, ale nemohli jsme se zbavit tísnivého
dojmu, že se nám situace velmi zkompl ikovala. Naše postavení bylo už beztak
dost svízelné, ale přidá-li se k přírodním překážkám ještě promyšlený odpor
lidí, bude náš úkol vskutku beznadějný. A přece: když jsme se dívali na
krásný lem zeleně, vinoucí se pouhých několik set metrů nad našimi hlavami
— v tu chvíli si nikdo z nás nedovedl p ředstavit, že bychom se mohli vrátit do
Londýna, aniž jsme prozkoumali terén za hřebenem útesů.
Prodiskutovali jsme otázku dalšího postupu a rozhodli se, že budeme
pokračovat v cestě kolem útesů a snad najdeme nějaký jiný způsob, jak se
dostat nahoru. Řetěz skal, jimž podstatně ubylo na výšce, se již začal stáčet k
severu. Za předpokladu, že náhorní planina má půdorys kruhu a že zaoblení je
částí kružnice, to znamenalo, že celý obvod nemůže být příliš veliký a že se v
nejhorším případě do několika málo dnů dostaneme zpátky tam, odkud jsme
vyšli.
Onoho dne jsme urazili celkem zhruba pětatřicet kilometrů, aniž se naše
vyhlídky změnily. Ještě bych dodal: náš barometr nám ukazoval, že jsme —
po opuštění kánoí — neustálým stoupáním dosáhli nadmořské výše přes tisíc
85

metrů. Tím se vysvětlují podstatné změny jak v teplotě, tak co do vegetace.
Unikli jsme většině hrozné hmyzí havěti, jež je kletbou cestování v tropech.
Viděli jsme několik málo palem, které obstály ještě i v tomto podnebí, a
množství stromových kapradin, ale amazonské stromy jsme nechali všechny
za sebou. Byla radost dívat se na svlačce, mučenky a begónie, kv ětiny, které
mi zde, mezi těmi nehostinnými skalami připomínají domov. Kvetla zde
červená begónie přesně téže barvy, jakou pěstují v květináči za oknem jisté
vily ve Streathamu — ale to bych se zatoulal do soukromých vzpomínek ...
Onoho večera — líčím stále ještě první den naší „okružní' cesty kolem útesů
— nás čekala velká událost. Událost, jež jednou provždy rozptýlila veškeré
pochybnosti, které kdo mohl chovat o tom, zda jsme skutečn ě v bezprostřední
blízkosti úžasných objevů. Jistě si, vážený pane šéfredaktore, při četbě této
zprávy s úlevou uvědomíte — snad poprvé od mého odjezdu — , že redakce
opravdu nenaletěla, když mě vyslala na cestu do neznáma. Dnes se sám
přesvědčíte, že už chybí jen svolení profesora Challengera, aby se svět
dozvěděl o jedinečných, úžasných senzacích. Já sám bych se neodvážil
uveřejnit tyto zprávy, pokud nepřivezu do Anglie důkazy, protože vím: bez
dokladů o pravdivosti svých reportáží bych byl pranýřován jako nej větší
novinářský baron Prášil všech dob. Nepochybuji, pane šéfredaktore, že
smýšlíte stejně a že nehodláte dát v sázku dobrou pověst Gazetty, dokud
nebudeme s to úspěšně čelit sborovému povyku kritiky a skepse, kterou
takovéto články nezbytně vyvolají. A tak té úžasné senzaci, jež by našemu
milému plátku poskytla obrovský titulek p řes celou první stranu, nezbývá než
čekat v redakčním šuplíku.
A přece se ta událost odehrála bleskurychle a byla jednorázová, bez
pokračování. Nicméně na nás hluboce zapůsobila a utvrdila nás v přesvědčení,
že jsme na správné stopě.
Věc se zběhla takto: Lord John ulovil agutiho, což je nevelký, čun ěti podobný
čtvernožec. Jednu polovinu dal Indiánům, druhou půlku jsme vařili v kotlíku
na našem ohništi. Noci jsou zde už chladné, a proto jsme sed ěli těsně u ohně.
Měsíc nesvítil, ale blikalo něco hvězd a tma nebyla tak veliká, abychom
neviděli bezprostřední okolí našeho tábořiště. Pojednou se na nás shora, z
temnoty noci a svištivě jako letoun cosi sneslo. Na okamžik se nad naší
skupinou rozprostřel baldachýn kožených křídel — a já měl dojem, že jsem
zahlédl po zlomek vteřiny dlouhý krk podobný hadu, divoké, červené a lačné
86

oči a velký klapající zobák, plný — nastojte! — malých lesklých zubů! V
příštím okamžiku zjevení zmizelo — a s ním i naše večeře. Velký černý stín o
rozpětí snad sedmi metrů se vznesl do vzduchu; obludná křídla nám na chvíli
zakryla hvězdy a pak netvor zmizel za okrajem útesů nad námi. My všichni
jsme tu seděli v ohromeném mlčení jako postavy z Vergilovy básně, když se
na ně snesly harpyje. Jako prvý z nás promluvil Summerlee:
„Profesore Challengere," řekl slavnostním hlasem, v němž se chvělo vzrušení,
„dlužím vám omluvu. Byl jsem zle v neprávu a prosím vás, abyste zapomněl,
co bylo."
Byla to džentlmenská omluva — a Summerlee s Challengerem si poprvé
podali ruce. Tolik jsme získali první nespornou podívanou na pterodaktyla.
Smír takových dvou mužů stál za ukradenou večeři.
Ale existoval-li na náhorní planině prehistorický život, rozhodně nebyl příliš
hojný, protože jsme za následujících tří dnů nic dalšího nepostřehli. Ty tři dny
jsme se plahočili protivným, nehostinným terénem, v němž se střídaly úseky
kamenité pouště s melancholickými mokřinami, plnými rozličného vodního
ptactva. Viděli jsme, že odsud — ze severu a východu — jsou útesy vskutku
nezdolatelné, a nebýt toho, že se těsně při patě horského řetězu táhla pevnější
jakoby lišta, byli bychom se museli vrátit. I tak jsme se nejednou probořili až
po pás do bublajícího slizu starého subtropického močálu. A jako by to samo
ještě nestačilo — bažina byla zřejmě i oblíbenou líhní hadů, jimž se v Brazílii
říká žararaka. Jsou to nejjedovatější a nej agresivnější hadi Jižní Ameriky.
Hrozní plazové se vlnili a zvedali na povrchu hnijícího marastu a znova a
znova se vrhali proti nám. Jen pušky, věčně připravené k palbě, nám dodávaly
pocit bezpečí. Do smrti nejdelší mi zůstane hrůzná vzpomínka na podlouhlou
prohlubeň v této bažině. Nějaký lišejník, jenž tam zahníval, dodal místu barvu
jedovaté zeleně, a bylo to jako špatný sen: prohlubeň musela být zamilovaným
hnízdištěm toho neřádu, protože se její břehy těmito hady doslova hemžily —
a všichni se hrnuli proti nám, neboť je zvláštností žararaky, že útočí na
člověka, jakmile ho spatří. Hadů bylo příliš mnoho, než abychom je mohli
postřílet, i vzali jsme nohy na ramena a utíkali, dokud nám stačil dech. Nikdy
mně z paměti nevymizí obraz, jenž se nám skýtal, když jsme se potom
obrátili: až kam oko dohlédlo, tam se mezi rákosím zvedaly a klesaly hlavy a
krky našich děsných pronásledovatelů. Na mapě, kterou sestavujeme, jsme
bažinu zakreslili s označením Bažina jedovatých hadů.

87

Útesy na straně odvrácené od našeho prvního tábořiště pozbyly cihlové
červeně a byly zde čokoládově hnědé; vegetace na jejich koruně byla prořídlejší a výška útesů poklesla na sto až sto padesát metrů, ale nikde jsme
nenašli místo, kudy by bylo možné podniknout výstup. Po této stránce zde
byla situace, možno-li, ještě nepříznivější než tam, odkud jsme vyšli. Kolmost
srázu je vidět na fotografii, kterou jsem pořídil. V popředí snímku je
zachycena kamenitá poušť.
„Aleje přece jenom jisté," řekl jsem, když jsme probírali situaci, „že dešťová
voda se musí někudy dostávat dolů. Určitě jsou na skalách někde vymleté
odtoky."
„Náš mladý přítel vykazuje záblesky inteligence," řekl profesor Challenger,
poklepávaje mi na rameno.
„Déšť se musí někam podít," opakoval jsem. „Pevně se drží aktuálního
problému. Jediná chyba je, že na povrchu skal nejsou žádné odtokové výmoly,
jakž jsme sami prokázali očitým pozorováním."
„Kudy voda tedy odtéká?" trval jsem na svém. „Neodtéká -li voda po povrchu
ven, můžeme snad usoudit, že teče dovnitř."
„V tom případě by uprostřed náhorní planiny muselo být jezero." „To právě
předpokládám."
„Je víc než jen pravděpodobné, že jezero vzniklo ve starém kráteru," řekl
Summerlee. „Celý útvar je ovšem původu veskrze sopečného. Ale tak či onak
— mám za to, že se náhorní planina svažuje dovnitř a že v jejím středu je
značný rezervoár vody, která snad nějakým podzemním tunelem odtéká do
bažiny jedovatých hadů." „Je také možné, že rovnováhu udržuje vypařování,"
poznamenal Challenger a oba vědci se zabrali do další ze svých obvyklých
vědeckých disputací, srozumitelných laikovi stejně, jako by spolu hovořili
čínsky.
Šestého dne jsme dokončili okružní cestu kolem útesů a ocitli se zpátky v
prvém táboře vedle izolované skalní „věže". Byli jsme poničený spolek, pro­
tože jsme pátrali vskutku svědomitě a bylo naprosto jisté, že opravdu není
jediného místa, kudy by se člověk, byť sebemrštnější, mohl pokusit o výstup.
Cesta, jíž prošel Maple White a kterou označil křídovými šípy, byla nyní
naprosto neschůdná. Co jsme si tedy měli počít? Zásoba proviantu doplňovaná
ulovenou zvěřinou byla postačující, ale přece jen se nutně blížil den, kdy bude
třeba dalšího přísunu. Za dva měsíce se daly čekat deště, které by nás z
tábořiště prostě vyplavily. Skála byla tvrdší než mramor, a vysekat do takové
výše stezku — to byl úkol nesplnitelný prostředky a v čase, který jsme měli k
88

dispozici. Není divu, že jsme onoho večera koukali jeden na druhého smutn ě.
Nebylo nám do řeči a mlčky jsme se balili do přikrývek. Pamatuji se na chvíli,
kdy jsem začal usínat, a na poslední, co jsem viděl: Challenger seděl na
zkřížených nohách u ohně, podoben obrovské žábě. Velkou hlavu měl v
dlaních, zřejmě byl hluboko pohřížen do myšlenek a mé přání dobré noci
vůbec nevnímal.
Byl to však načisto jiný Challenger, jenž nás ráno pozdravil. Spokojenost a
sebelibost z něho přímo sálala. Když jsme byli shromážděni u snídaně, koukal
na nás s falešnou skromností, a jeho oči jako by říkaly: „Vím, že si zasluhuji
všechno obdivné, co byste mi mohli říct, ale prosím vás, abyste to neříkali —
ušetřte mne nutnosti červenat se." Vousiska měl triumfálně naježená, hruď
pyšně nadmutou, ruku zasunutou pod klopu saka. Občas patrně vídal sám
sebe, jak v této pozituře krášlí prázdný podstavec na Trafalgarském náměstí a
rozmnožuje tak o další pomník ohavnosti londýnských ulic. „Heuréka!" zvolal
a bílé zuby mu blýskaly v plnovousu. „Pánové, můžete mi gratulovat a
můžeme pogratulovat jeden druhému. Problém je vyřešen."
„Našel jste cestu nahoru?"
„Odvažuji se tvrdit, že ano."
„A kudy?"
Místo odpovědi ukázal na skalní „věž" po naší pravici.
Naše tváře — nebo alespoň ta moje — se zklamaně protáhly, když jsme se
dívali na kamenný jehlan. Věřili jsme Challengerovi, že pyramidu lze zlézt,
ale mezi jehlanem a náhorní rovinou zela hrozná propast.
„Jakživi se nedostaneme na druhou stranu," vyjekl jsem.
„Především se musíme všichni dostat na vrchol ,v ěže'," řekl. „Až tam budeme,
snad se mi podaří ukázat vám, že zdroje mé vynalézavosti nejsou dosud
vyčerpány."
Po snídani jsme rozbalili ranec, v němž měl vůdce naší výpravy horolezecké
náčiní. Bylo tam stočené padesátimetrové lano, lehoučké, ale nadmíru pev né,
trikuny, stoupací železa, skoby, cepíny a další pomůcky. Lord John byl
zkušený alpinista a Summerlee absolvoval tu a tam nějaký obtížný výstup —
takže já byl vlastně jediný horolezecký zelenáč naší party, ale má síla a čilost
snad nahradí, čeho se mi nedostávalo na zkušenosti. Ve skutečnosti to nebyl
úkol příliš perný, ačkoliv byly chvíle, kdy mi vlasy vstávaly na hlav ě. První
polovina byla naprosto snadná, ale potom byla stěna příkřejší a příkřejší a
posledních dvacet metrů jsme se drželi doslova konečky prstů a špičkami bot
malinkých výčnělků a trhlin ve skále. Nebyli bychom to dokázali — ani já,
ani Summerlee — , nebýt toho, že se náš vůdce dostal až nahoru a obtočil
89

konec lana kolem pně mocného stromu, jenž tam rostl. (Bylo s podivem
pozorovat mrštnost, s jakou si počíná člov ěk tak nemotorný jako Challenger.)
Pomocí lana jsme se brzo vysoukali a vyškrábali po drsné stěně na vrchol
„věže". Seznali jsme, že to je travnatá plošinka rozměrů asi osmkrát osm
metrů.
Nej silnějším dojmem na mě zapůsobila — když jsem zase popadl dech —
mimořádná vyhlídka na kraj, kterým jsme sem přišli. Vypadalo to, jako by
pod námi ležela celá brazilská rovina, prostírající se vůkol dál a dál, až
končila v modravém oparu nejvzdálenějšího obzoru. V popředí se táhla
dlouhá stráň, posetá balvany a tečkovaná kapradinovými stromy; když jsem se
podíval kus dál, rozeznal jsem dvě terénní vlny a bambusovou džungli, jíž
jsme prošli. A za ní začínala vegetace, bujnější a bujnější, přecházející
nakonec v obrovský hvozd, který se táhl, až kam oko dohlédlo — a o pár tisíc
kilometrů dál.
Ještě jsem se opájel nádhernou vyhlídkou, když mi na rameno dopadla t ěžká
ruka profesora Challengera.
„Obraťte se, mladý příteli," řekl. „ Vestigia nula retrorsum. Nikdy nehleďte
zpět. Dívejte se vždy vpřed k našemu slavnému cíli."
Obrátil jsem se tedy a viděl, že místo, kde stojíme, je přesně v téže výši jako
sama náhorní planina. Její zelený lem keřů, prostoupený tu a tam nějakým
stromem, byl tak blízko, že bylo nesnadné uv ědomit si, jak nedosažitelnou ta
planina zůstala. Odhadl jsem vzdálenost na patnáct metrů — ale nenašel jsem
žádnou útěchu v úvaze, že to není patnáct kilometrů. Objal jsem jednou paží
kmen stromu a naklonil se nad propast. Načisto dole jsem viděl temné
postavičky našich nosičů, kteří se dívali vzhůru k nám. Obě skalní stěny —
„věže" i útesů — byly srázné, jako by byly tesané podle olovnice. „Toto je
vskutku podivné," řekl skřípavý hlas profesora Summerleea.
Otočil jsem hlavu a viděl, že s velkým zájmem prohlíží strom, kterého se
držím. Hladká kůra a drobné řapíkaté listy se mi zdály povědomé. „Ale,"
zvolal jsem, „vždyť to je buk!" „Správně," řekl Summerlee. „Krajan v dálné
cizině."
„Nejen náš krajan, vašnosti," řekl Challenger, „ale smím-li rozšířit vaše
podobenství, náš krajan a náš nedocenitelný spojenec. Tento buk bude naším
zachráncem!"
„Přisámbůh!" zvolal lord John. „Most!" „Přesně tak, příteli. Je to most! Ne
nadarmo jsem minulé noci po celou hodinu zaostřoval svou mysl na naši
90

situaci. Neklame-li mne paměť, řekl jsem jednou zde našemu mladému p říteli,
že G. E. Gh. je nejsilnější, když je zády přitisknut ke zdi. Připustíte, že včera
večer jsme všichni byli přitisknuti zády ke zdi. Ale kde se spojí síla vůle a
intelekt, tam se vždycky najde východisko. Přišel jsem na to, že je třeba
padacího mostu, který bychom mohli spustit přes roklinu. A hle — zde jest!"
Byl to skutečně brilantní nápad. Strom byl vysoký dobrých dvacet metrů — a
padne-li správným směrem, snadno propast přemostí. Předvídavý Challenger
měl s sebou naši táborovou sekeru. Uvázal si ji před výstupem smyčkou k
rameni. Teď mi ji podal.
„Zde náš mladý přítel je plný síly a svalů," řekl. „Myslím, že bude z nás všech
pro splnění úkolu nejužitečnější. Musím vás však prosit, abyste laskavě
upustil od samostatného myšlení a dělal přesně to, co vám budu říkat."
Podle jeho instrukcí jsem do stran kmene vysekal vruby, které zaručí pád
buku kýženým směrem. Strom se beztak už silně nakláněl směrem k náhorní
planině, takže věc nebyla zvlášť obtížná. Nakonec jsem se dal do vlastního
rubáni kmene. Při prácí jsme se střídali s lordem Johnem. Když jsme se ohá­
něli sekerou něco přes hodinu, rozlehl se praskot, strom se naklonil kupředu a
pak s rachotem padl a zabořil se větvemi do keřů na druhé straně. Jeho
podťatý kmen se svezl na samotný okraj naší plošinky a po d ěsnou vteřinu
jsme mysleli, že je po všem veta. Naštěstí se zaklesl několik decimetrů od
kraje — a měli jsme most do neznáma! Jeden po druhém jsme mlčky pot řásali
ruku profesoru Challengerovi, jenž nadzvedl svůj slamák a každému z nás se
po řadě hluboce uklonil. „Kladu si nárok na čest," řekl, „být první, kdo vkročí
do neznámé země — a nepochybuji, že to bude okamžik, jejž jednoho dne
zvěční historická malba."
Užuž se přiblížil mostu, když ho lord John chytil za kabát.
„Milý brachu," řekl, „opravdu to nemohu dovolit."
„Nemůžete to dovolit!" Hlava se zaklonila, plnovous se bojovně zvedl.
„Když jde o nějaký vědecký propletenec, dám na vás, protože jste vědátor.
Ale vy zase musíte dát na mě, když si chcete hrábnout do mého písečku." „Do
vašeho písečku, pane?" „Každý máme svou odbornost, a ta moje je vo jančení. Jak já na to koukám, chystáme invazi do nové země, která nemusí, ale
může být vrchovatě plná všelijakých nepřátel. Hrnout se tam z čiré
netrpělivosti slepě a bezmyšlenkovitě — to nepovažuj u za inteligentní."
Námitka byla příliš rozumná, než aby bylo možné jí nedbat. Challenger
pohodil hlavou a pokrčil těžkými rameny. „Co tedy navrhujete?"

91

„Je docela možné, že tamhle v těch keřích čeká kmen lidojedů na oběd," řekl
lord John, dívaje se na druhý konec mostu. „Je lepší zmoudřet dřív, než se
člověk ocitne v hrnci nad ohněm. Proto navrhuji: doufat, že nás nic zlého
nepotká, ale zároveň jednat tak, jako by na nás maléry číhaly. Pročež Malone
a já sestoupíme, přineseme naše čtyři pušky a přivedeme Gomeze a ostatní.
Pak může jeden z nás přejít na druhou stranu, a my ostatní ho budeme krýt
puškami tak dlouho, pokud nezjistí, že vzduch je čistý a že tam můžeme
všichni." Challenger usedl na pařez a netrpělivostí až sténal; ale Summerlee a
já jsme byli zajedno, že v takových praktických podrobnostech je lord John
naším velitelem. Teď, když podle nejstrmějšího úseku stěny viselo lano, byl
sestup i výstup mnohem snazší. Do hodiny jsme měli nahoře čtyři pušky a
brokovnici. I míšenci sem vystoupili a podle Roxtonova rozkazu dopravili
nahoru žok potravin pro případ, že se náš první průzkum protáhne. Každý z
nás měl bandalíry nábojů. „Tak tedy, Challengere," řekl lord John, když
všechny přípravy byly skončeny, „trváte-li vskutku na tom, jít jako první. . ."
„Jsem vám velmi zavázán za milostivé svolení," odpověděl Challenger
vztekle, neboť není na světě člověka, jenž by cizí autoritu snášel hůře než náš
profesor. „Jelikož jste tak velmi laskav a dovoluje te mi to, zajisté na sebe beru
úkol být při této příležitosti průkopníkem."
Se sekerou přivázanou na záda profesor sedl na kmen rozkročmo, jako na
koně. Nohy mu přitom kinklaly nad propastí. Challenger rychle dohopsal na
druhou stranu, tam vyskočil a začal mávat pažemi.
„Konečně!" křičel, „konečně!" Díval jsem se na něho úzkostlivě a s nejasnou
obavou, že se zpod zelené opony za ním na něho vyřítí nějaké osudové
neštěstí. Ale všude kolem bylo ticho a jenom pestrobarevný pták vzlétl zpod
jeho nohou a zmizel mezi stromy. Summerlee byl druhý. Jak úžasná,
obdivuhodná energie se skrývá v jeho křehkém těle! Trval na tom, že vezme s
sebou dvě pušky, aby i Challenger byl ozbrojen. Pak byla řada na mně, a
snažil jsem se nedívat do děsné hlubiny pode mnou. Summerlee mi nastavil
pažbu své pušky a hned nato jsem se mohl chytit jeho ruky. A pokud jde o
lorda Johna, Roxton po kmeni prostě šel — opravdu šel, bez jakékoliv opory!
Ten člověk musí mít nervy ze železa!
A tak jsme tam tedy byli, my všichni čtyři, v zemi snů, ve ztraceném světě
Maplea Whitea. Všem nám tento okamžik připadal jako chvíle našeho největšího triumfu. Kdo mohl tušit, že to je preludium k naší nej v ětší katastrofě?
Dovolte mi říci několika slovy, jak ta drtivá rána na nás dopadla.

92

Už jsme nestáli na okraji planiny, už jsme pronikli asi padesát metrů do
hustého mlází, když se za našimi zády rozlehla hrozná, tříštivá rána. Bezděčně
jsme se všichni obrátili a běželi zpět. Most byl tentam!
Daleko, daleko v hlubině, při patě útesu jsem zahlédl spleť větví a roztříštěný
peň. Byl to náš buk. Povolil snad okraj věžní plošinky a smekl se konec
kmene? V prvním okamžiku nikdo z nás na jinou možnost nepomyslil. Hned
nato se však na vzdálenějším konci plošinky objevila snědá tvář, tvář míšence
Gomeze. Ano, byl to Gomez — ale nebyl to již Gomez s uctivým úsměvem
ani s tváří nehybnou jako maska. Viděli jsme tvář s blýskavýma očima a
sešklebenými rysy, obličej strhaný křečemi nenávisti a šílenou radostí ukojené
pomstychtivosti. „Lorde Roxtone!" křičel Gomez, „lorde Roxtone“
„Nu," řekl náš druh. „Zde jsem." Ričivý smích k nám zazněl přes propast.
„Ano, tam jsi, ty anglický pse, a tam taky zůstaneš! Čekal jsem a čekal a teď
nadešla má chvíle. Těžko se ti šlo nahoru — tíž se ti půjde dolů. Prokletí
blázni, jste v pasti, jeden jako druhý!" Ohromením jsme on ěměli. Jenom jsme
tu stáli a zkopměle civěli. Veliká ulomená haluz, jež tam ležela v trávě, nám
ukázala, jakého heveru Gomez použil, aby shodil náš most. Tvář zmizela, ale
za okamžik se zjevila znova a byla ještě šílenější. „Málem jsme tě zabili
balvanem v jeskyni," křičel, „ale tak to je lepší. Je to pomalejší a hroznější.
Tvoje kosti tam zbělejí a nikdo nebude vědět, kde ležíš, a nikdo nepřijde, aby
tě pohřbil. A až budeš umírat, vzpomeň si na Lopeze, kterého jsi zastřelil před
pěti lety u řeky Putomayo. Já jsem jeho bratr, a teď, ať se stane, co se stane,
zemřu spokojeně, protože jeho památka byla pomstěna." Zuřivá ruka nám
pohrozila, a pak zavládlo ticho. Kdyby míšenec byl prostě provedl svou
pomstu a pak utekl, všechno s ním mohlo dobře dopadnout, Ale sám si
vykopal hrob, když podlehl svému pošetilému sklonu k chvástavosti a
dramatizaci. Neboť Roxton — jenž si ve třech zemích vysloužil přídomek Bič
boží — nepatřil k lidem, které lze beztrestně dráždit a provokovat. Míšenec
sestupoval po odvrácené straně „věže", ale než se dostal do bezpečí, lord John,
jenž běžel po okraji planiny, našel místo, odkud mohl svého nep řítele zahléd­
nout. Z jeho pušky třeskla jediná rána, a i když jsme nic neviděli, zaslechli
jsme výkřik hrůzy a za chvíli vzdálený dopad těla. Roxton se k nám vrátil a
jeho tvář byla jako z žuly. „Byl jsem slepý prosťák," řekl trpce. „Má pošetilost
přivedla vás všechny do této nesnáze. Měl jsem mít na mysli, že tito lidé mají
dlouhou paměť pro krevní msty, a měl jsem být ostražitější." „A co je s tím
druhým? Ke shození kmene bylo přece třeba dvou lidí."
„Měl jsem ho na mušce, ale nechal jsem ho běžet. Snad není Gomezovým
spoluviníkem. Možná že jsem ho měl také zastřelit, protože — jak říkáte —
93

asi také přiložil ruku k dílu." Nyní, když jsme znali pohnutku Gomezova činu,
každý z nás si mohl z paměti vybavit něco nekalého, čím nám míšenec měl
být podezřelý; neustále se pídil po našich plánech, Zambo ho přistihl u našeho
stanu, když jsme se radili; každý z nás jsme si občas všiml nenávistných
pohledů, jež Gomez na nás vrhal, když se domníval, že není pozoro ván. Ještě
jsme o tom mluvili, snažíce se vžít do nových okolností, když naši pozornost
upoutal zvláštní výjev, odehrávající se dole na rovin ě pod útesy. Muž v bílém
obleku — mohl to být toliko Manuel, druhý míšenec — utíkal, jak utíká
člověk jedině tehdy, je-li mu v patách smrt. Za ním, jen několik metrů za ním,
se hnala obrovská ebenová postava Zamba, našeho v ěmého černocha. Viděli
jsme, jak skáče uprchlíkovi na záda a obmyká pažemi jeho krk. Oba padli k
zemi. Za okamžik poté Zambo vstal, podíval se na ležícího míšence, pak nám
radostně zamával a dal se do běhu směrem k nám. Bílá postava ležela nehybně
uprostřed pláně.
Oba naši zrádci tedy byli mrtvi, ale zlo, jež napáchali, žilo dál. Žádným
způsobem jsme se nemohli dostat zpět na „věž". Předtím jsme byli obyvateli
světa; nyní jsme obyvateli náhorní planiny. Každý z těchto pojmů je věc pro
sebe, jedna veskrze odlišná od druhé. Tam dole je rovina, jež vede ke kánoím.
A dál, za fialovým zamlženým obzorem, je řeka, jež vede zpět do civilizace.
Ale po spojení mezi námi a tím vším je veta. Žádný lidský d ůvtip nedokáže
vymyslet, čím bychom přemostili propast, zející mezi námi a mezi naším
někdejším životem. Jediný okamžik změnil veškeré okolností naší existence.
Ve chvíli, jako byla tato, jsem poznal, z jakého těsta jsou moji tři druhové.
Byli vážní, to je pravda, a zamyšlení, ale jejich duševní rovnováha byla
neotřesitelná. Byli povzneseni nad tragédii okamžiku. Až na další nám
nezbylo než sedět trpělivě mezi křovinami a vyčkávat Zambova návratu. Za
chvíli se jeho poctívá tvář vynořila nad skálou, a okamžik poté stanula j eho
herkulovská postava na plošince „věže".
„Co já dělat teď?" volal. „Vy říct a já udělat." Zeptat se bylo snazší než
odpovědět. Jasné bylo jenom jedno: Zambo byl jediným spolehlivým pojítkem
mezi námi a mezi zevním světem. Za žádných okolností nás nesmí opustit.
„Ne, ne," volal, „já vás neopustit. A ť se stát co se stát, vy mě zde vždycky
najít. Ale já nemoct udržet Indiány. Oni už moc mluvit, že zde být Kurupuri a
oni že jít domů. Teď když vy pryč, já nemoct je udržet."
„Přinuťte je, Zambo, aby počkali do zítřka," volal jsem, „abych po nich mohl
poslat dopis." „Ano, pane! Já slíbit, že oni počkat do zítřek," řekl černoch.
„Ale co já teď udělat pro vás?" Bylo toho hodně, co mohl udělat, a co ta
dobrá, věrná duše obdivuhodným způsobem také udělala. Především podle
94

našeho návodu odmotal lano z pařezu a hodil nám jeden konec. Lano nebylo
tlustší než šňůra na prádlo, ale bylo nadmíru pevné, a i když jsme z něho
nemohli udělat most, mohlo nám prokázat nedocenitelné služby v p řípadě, že
bychom museli zlézat nějaké překážky. Zambo pak připevnil svůj konec lana
k balíku zásob, který už byl na plošince, a nám se podařilo ranec přetáhnout k
nám. Tento přísun nám zaručil živobytí alespoň na týden i pro případ, že
bychom zde nic nenašli. Potom Zambo sestoupil a přinesl nahoru další dva
balíky rozličného zboží — bednu se střelivem a hromadu jiných věcí.
Všechno jsme dopravili přes propast pomocí lana, jehož konec jsme mu
vždycky házeli. Už byl večer, když se Zambo dal na poslední cestu dol ů a při
loučení nás ještě jednou ujistil, že Indiány přiměje, aby zůstali do zítřka.
A tak se stalo, že jsem skoro celou tuto naši první noc na náhorní planin ě
strávil popisem toho, co jsme zažili a zakusili. Psal jsem při svitu lucerny s
jedinou svíčkou.
Večeřeli jsme a utábořili se na samém kraji útesu, a žízeň jsme uhasili dvěma
láhvemi minerální vody, jež byly v jednom z balíků. Najít zde pitnou vodu je
pro nás životně důležité, ale myslím, že i lord John je pro dnešek syt
dobrodružství, a nikdo z nás nepocítil touhu zahájit ješt ě dnes první průzkum
neznáma. Od rozděláni ohně jsme upustili a snažili se nedělat zbytečný hluk.
Zítra (vlastně dnes, neboť již svítá, když toto dopisuji) se prvně vydáme do
této podivné země. Kdy budu moci znova psát — či budu-li vůbec ještě moci
psát — to nevím. Zatím odsud vidím, že Indiáni jsou ješt ě na svých místech, a
jsem si jist, že za chvíli tu bude věrný Zambo, aby převzal můj dopis.
Doufám, že dojde na místo určení.
P. S. — Čím více přemýšlím, tím zoufaleji se mi jeví naše situace. Nevidím
pražádnou naději na návrat. Kdyby zde poblíž okraje naší planiny rostl n ějaký
vysoký strom, mohli bychom znova zřídit padací most, nic takového však zde
není v okruhu padesáti metrů. A ani naše spojené síly by nestačily dopravit
sem z větší dálky kmen, jenž by vyhovoval našim požadavkům. Ani pomocí
lana se nemůžeme spustit — je příliš krátké. Ne, ne — naše situace je
beznadějná — beznadějná!

95

10.

Udály se nejúžasnější věci

Setkali jsme se s nejúžasnějšími věcmi, a i nadále se s dalšími setkáváme.
Veškerou mou zásobu papíru tvoří pět starých notesů a hromada útržků, a
vlastním jenom jednu patentní tužku; ale pokud budu s to pohnout rukou,
neustanu v zapisování našich poznatků a dojmů. Z celého lidského pokolení
jsme přece my jediní, kdo vidí tyto věci, pročež je nesmírně důležité, abych je
zaznamenal, dokud jsou v mé živé paměti a dříve, než nás s konečnou
platností zkruší zlý osud, jenž nám neustále hrozí. N echať Zambo později
uspěje v pokusu donést tyto dopisy k velké řece, nechať se mně samotnému
nějakým zázračným způsobem podaří vzít je s sebou domů, nechať nějaký
odvážný cestovatel jednou narazí na naše stopy a pomocí lepší výzbroje, snad
v podobě zdokonaleného jednoplošníku, najde tento svazek rukopisů — tak, či
onak je mi jasné: tomu, co píši, je souzena nesmrtelnost jako klasické ukázce
skutečného dobrodružství.
Včera sklapla past, kterou na nás nalíčil padouch Gomez, dnes ráno načínáme
novou kapitolu našeho cestování. Musím po pravdě říct, že se naše nové
sídliště neuvedlo způsobem právě příjemným, alespoň pokud jde o mne. Za
svítání jsem si trochu zdříml, a když jsem se probudil, spatřil jsem na své noze
cosi velmi divného. Nohavice se mi poněkud vyhrnula a odkryla pruh kůže
nad ponožkou. A právě na tom odhaleném místě ležela velká, temně rudá
bobule. Překvapen touto podívanou jsem se sehnul, abych ji zvedl, když mi
bobule

k mému zděšení — pukla mezi palcem a ukazováčkem, a vyslala

všemi směry spršku krve. Zhnuseně jsem vykřikl, a přivolal tím bezděky oba
profesory.
„Velmi zajímavé," řekl Summerlee, nakláněje se nad mou holeň. „Je to ohro­
mné klíště, dosud pokud vím v literatuře nepopsané."
„Prvotina našeho lopotování," řekl Challenger školometsky svým dunivým
hlasem. „Spravedlnost velí, nazvat toto klíště Ixodes maloni. Jistě mi dáte za
pravdu, mladý příteli, že drobná mrzutost píchnutí je naprosto zanedbatelná u
srovnání se zářivým štěstím, jež vás potkalo — neboť vaše jméno bude
96

zapsáno v nesmrtelných letopisech zoologie. Naneštěstí jste tento znamenitý
exemplář klíštěte rozmáčkl právě ve chvíli, kdy bylo nasycené."
„Takový ohavný hmyz!" jsem vykřikl. Profesor Challenger káravě pozvedl
mocné obočí a konejšivě mi položil tlapu na rameno.
„Měl byste v sobě pěstovat vědecké vidění a vědeckou mysl, povznesenou nad
maličkosti," řekl. „Pro mne, jako pro člověka s filosofickou letorou, je klíště,
tvor vybavený sosákem, podobným lancetě, a roztažitelným žaludkem, pro
mne je klíště stejně krásné dílo přírody jako páv, nebo když na to přijde, jako
polární záře. Bolí mne, když vás slyším mluvit o klíštěti způsobem tak
opovržlivým. Ostatně nepochybuji, že nám přiměřená píle umožní získat
v•

i

r

• •

r

i /v

nej aký j mý exemplár.

li

„O tom vskutku netřeba pochybovat," řekl Summerlee nemilosrdně, „protože
další exemplář právě zmizel za límcem vaší košile."
Challenger vyskočil do vzduchu, zařval, jak když zatroubí býk, a začal si
zuřivě strhávat kabát a košili. Summerlee i já jsme se museli tak smát, že jsme
mu skoro nemohli pomáhat. Konečně jsme odhalili jeho mohutný trup (objem
hrudníku 137 cm podle krejčovské míry). Ce lé tělo měl pokryté hustou černou
— málem bych řekl srstí, — z kteréžto džungle jsme vytáhli putující klíště
dříve, než se mohlo někde přisát. Ale keře kolem nás byly tou hnusnou slotou
obsypané a bylo nám tedy jasné, že si musíme najít jiné tábo řiště.
Především však bylo nutné dohodnout se s naším v ěmým černochem. Zambo
se za chvíli objevil na plošince „věže" s nákladem sušenek a kakaa v
plechovkách, jež nám doručil vzdušnou cestou. Řekli jsme mu, aby si ze
zásob našeho dolního tábořiště nechal pro sebe tolik, co by mu stačilo na dva
měsíce. Ostatek aby dal Indiánům za prokázané služby a jako odměnu za
dopravení našich dopisů k Amazonce. O několik hodin později jsme spatřili
Indiány daleko na planině, jak husím pochodem, každý s rancem na hlavě,
jdou odsud cestou, po níž jsme sem přišli. Zambo se nastěhoval do našeho
malého stanu při úpatí „věže a tam zůstal — jediná naše spojka se světem. A
nyní jsme se museli rozhodnout, co udělat ihned a co potom. Především jsme
opustili stanoviště mezi keři, zamořenými klíšťaty, a zakrátko jsme našli
mýtinku, obklopenou ze všech stran hustým lesem. Uprostřed mýtiny bylo
několik plochých, hladkých balvanů a hned vedle znamenitá studánka. Tam, v
tom čisťounkém prostředí, jsme se pohodlně uvelebili a kuli první plány, jak
proniknout do nové země. V listoví stromů štěbetali ptáci, mezi nimiž
zvláštním houkavým hlasem vynikal opeřenec, kterého jsme neznali. Jinak
jsme žádných známek života neslyšeli, ani nevid ěli.

97

První naší starostí bylo udělat soupis zásob, abychom věděli, jak jsme na tom.
Když jsme sečetli, co jsme sami přinesli a co nám pomocí lana dodal Zambo,
viděli jsme, že naše situace je po této stránce uspokojivá. Vzhledem k
nebezpečenstvím, která nám snad hrozí, bylo nej důležitější, že máme čtyři
pušky a tisíc tři sta nábojů. Měli jsme též brokovnici, ale jen sto padesát
patron, a to ještě pouhých desítek. Pokud jde o potraviny, vystačily by nám na
mnoho týdnů. Nadto jsme měli dostatek kuřiva a několik vědeckých přístrojů,
mimo jiné i velký dalekohled a dobrý triedr. Všechny věci jsme uložili do
středu mýtinky a provedli první bezpečnostní opatření: sekerkou a noži jsme
porubali větší množství trnitých keřů a obehnali jimi naše zásoby tak, že
vznikl kruh o průměru zhruba patnácti metrů. Toto měl být až na další náš
hlavní stan — naše útočiště pro případ náhlého nebezpečí, i zásobárna.
Nazvali jsme to: Challengerův srub,
Bylo poledne, než jsme se takto zabezpečili, ale horko nebylo dusné a obecný
ráz planiny — jak co do teploty, tak co do vegetace — byl bezmála umírněný.
V houšti stromů, které nás obklopovaly, byl zastoupen i buk a dub, ba vid ěli
jsme i břízy. Obrovský exemplář jinanu dvoulaločného — strom je známější
pod jménem ginkgo — čněl nad své okolí a mocnými haluzemi a jemným
listovím jako by chránil naši pevnůstku. Ve stínu jinanu jsme pokračovali v
rozpravě a vyslechli názor lorda Johna, jenž se v údobí, které vyžadovalo
činy, vždy rychle ujímal velení.
„Pokud nás neviděl ani neslyšel zdejší člověk nebo zvíře, jsme bezpečni," řekl
lord Roxton. „Naše nesnáze začnou okamžikem, kdy zvědí, že jsme zde.
Dosud to vypadá, že na nás ještě nepřišli. Uděláme tedy dobře, když na sebe
nebudeme upozorňovat a nenápadně vyslídíme, jak to tu vypadá. Jsem pro to,
abychom se na své sousedy dobře podívali, než s nimi navážeme společenský
styk." „Ale nemůžeme přece zůstat sedět na místě," odvážil jsem se
podotknout. „Musíme přece postupovat."
„Zajisté, synáčku! Budeme postupovat. Ale s rozumem. Nesmíme nikdy zajít
tak daleko, abychom se nemohli vrátit na základnu. A p ředevším — pokud to
nebude otázka života či smrti — nesmíme nikdy vystřelit."
„Ale vy sám jste včera vystřelil," řekl Summerlee. „Nebylo vyhnutí. A byl
silný vítr a nevanul do vnitrozemí. Nepodobá se pravd ě, že by se rána byla
rozléhala po planině. Mimochodem řečeno — jak tomu zde budeme říkat?

98

Mám dojem, zeje na nás, dát tomu plácku jméno." Ozvaly se různé návrhy,
dobré i méně dobré, ale rozhodl Challenger.
„Tato náhorní planina může nést jen jedno jediné jméno," řekl. „Jméno
průkopníka, jenž ji objevil. Budiž to země Maplea Whitea." Je to tedy země
Maplea Whitea, a tak je vyznačena v mapě, jejíž pořízení mi bylo jednou
provždy svěřeno. A tak bude, doufám, uváděna i v atlasech. Naším
nejnaléhavějším problémem byla otázka, jak poznat celou zem Maplea Whitea
tiše a bez použití násilí. Na vlastní oči jsme seznali, že země je obydlena
neznámými zvířaty. Svědectví Whiteova skicáře bylo důkazem, že se můžeme
setkat s tvory ještě hroznějšími a ještě nebezpečnějšími. Kostra nabodnutá na
bambusy nasvědčovala přítomnosti lidských bytostí a jejich zlovolnosti, nebo ť
Colver byl zřejmě shozen z okraje útesu. My byli trosečníky v této zemi
očividně plné nebezpečí, trosečníky bez možnosti úniku, a opatrnosti tedy
nemohlo být nikdy nazbyt. Pro to jsme ochotně přijali každou radu zkušeného
lorda Johna. Na druhé straně bylo nemyslitelné, abychom zůstali na pokraji
tohoto světa záhad, když se naše duše třásly netrpělivostí vyrazit do neznáma
a mužně čelit nebezpečím.
A tak jsme zahradili vchod do naší zareby tím, že jsme h o vyplnili množstvím
pichlavých keřů, a ponechali tábor s veškerými zásobami ochraně trnitého
valu. Potom jsme se pomalu a ostražitě vydali do neznáma. Drželi jsme se
břehu potůčku, jenž vyvěral z naší studánky, abychom v každou chvíli v ěděli,
kudy se vrátit.
Jedva jsme opustili tábor, spatřili jsme náznaky toho, že nás vskutku čekají
divy a zázraky. Říčka nás vedla po několik set metrů hustým lesem, a už zde
jsem viděl stromy, jež mi byly naprosto neznámé. Avšak Summerlee, botanik
naší výpravy, v nich poznal druhy rostlin jehličnatých a kapradinovitých, které
ve světě pod námi již dávno vymřely. Když jsme vyšli z lesa, ocitli jsme se v
kraji, kde z říčky byla řeka, která vytvořila rozsáhlou bažinu. Zvláštní druh
vysokého rákosí, jež zde hustě rostlo, Summerlee označil odborným názvem
equisetacea. Tu a tam vynikal z té houštiny kapradinový strom a všechno se
kolébalo a vlnilo v čerstvém vánku. Lord John, jenž šel jako prvý, se náhle
zastavil a zvedl ruku.
„Podívejte se na to!" řekl. „Přisámbůh, to musí být stopa praotce všeho
ptactva!"
V měkkém blátě před námi byl obrovský tříprstý otisk. Zvíře — ať to bylo co
to bylo — zřejmě přebrodilo močál a zašlo do lesa. Všichni jsme se zastavili a
prohlíželi ohromnou stopu. Byl-li to opravdu pták — a jaké jiné zvíře by
mohlo zanechat takovou šlápotu? — , musel být obludně vysoký, když už jeho
99

noha byla o tolik větší než noha pštrosa. Lord John se dychtivě rozhlížel a
zasunul dva náboje do své těžké kulovnice.
„Sázím svou dobrou pověst šikára," řekl,,,že stopa je čerstvá. Zvíře tudy šlo
nejvýše před deseti minutami. Podívejte, že voda ještě stéká do nejhlubší části
otisku. Při svátém Jiřím drakobijci! Vidíte zde tu stopu mláděte?"
A vskutku — rovnoběžně podle řady velkých stop se táhla řada menších stop
téhož rázu. „Ale co říkáte tomuhle?" zvolal vítězoslavně profesor Summerlee
a ukázal na něco, co vypadalo jako velikánský otisk p ětiprsté lidské ruky, jenž
se tu a tam vyskytoval mezi stopami tříprstými.
„Wealden!" zajásal nadšeně Challenger. „Viděl jsem to ve wealdenské křídě.
Je to zvíře, kráčející vzpřímeně na tříprstých nohách, jež občas klade na zem
jednu ze svých pětiprstých předních tlap. Není to pták, můj milý Roxtone —
není to pták!"
„Je to šelma?"
„Nikoliv. Je to ještěr — dinosaurus. Nic jiného nemohlo zanechat takovouto
stopu. Před nějakými devadesáti lety si tím velmi lámal hlavu jistý velevážený
doktor v Sussexu. Ale u všech všudy — kdo z nás mohl doufat — kdo mohl
doufat, že uvidí něco takového?"
Jeho slova odumřela v šepotu a my všichni jsme tu stáli zkamenělí úžasem.
Sledujíce dinosauři stopy jsme totiž opustili bařinu, prošli clonou mlází a
stromů a ocitli se tváří v tvář otevřené mýtině, na níž bylo pět nejdivnějších
tvorů, jaké jsem kdy viděl. Skrčili jsme se za keře a měli tak možnost
nerušené a do sytosti je pozorovat. Bylo jich, jak jsem řekl pět, z toho párek
dospělých a tři mláďata. Jejich rozměry byly obrovské. I ty děti byly velké
jako sloni, kdežto dospělá zvířata předčila velikostí všechno živé, co jsem kdy
viděl. Jejich kůže, šedá jak břidlice, byla pokrytá šupinami po způsobu
ještěrek a leskla se, kde na ni dopadalo sluneční světlo. Všech pět sedělo tak
říkajíc na bobku. Opírali se o široké, mocné ocasy a o své tříprsté zadní nohy,
zatímco malými pětiprstými předními končetinami škubali větve, na nichž si
pochutnávali. Nevím, jak bych vám lépe zprostředkoval obraz těchto zvířat,
než když vám řeknu, že vypadala jako obludní sedmimetroví klokani s
krokodýlí kůží.
Nevím, jak dlouho jsme nehybně dřepěli za keři a zírali na tuto úžasnou
podívanou. Směrem k nám vál silný vítr a byli jsme také dobře ukryti, takže
nám nehrozilo prozrazení. Mláďata chvílemi nemotorně skotačila kolem
svých rodičů, dospělá zvířata vyskakovala do vzduchu a dopadala s temným
žuchnutím zpátky na zem. Síla rodičů byla zřejmě bezmezná, protože jeden z
nich — když nemohl dosáhnout na chomáč listů, rostoucích na notně silném
100

stromu — popadl kmen předními končetinami a utrhl ho, jako by to byla
sazenice. Z této epizody jsem mohl usoudit nejen na mocně vyvinuté svaly,
ale i na málo vyvinutý mozek: vyvrácený strom totiž dopadl zvířeti plnou
vahou na hlavu. Zvíře několikrát pronikavě zavylo, ukazujíc tím, že bezmezné
síle neodpovídá bezmezná odolnost. Zvířeti se asi také zazdálo, že celá krajina
je nebezpečná, neboť se sebralo a kymácivými kroky se odloudalo do lesa.
Ostatní — druhý rodič a tři obludná dítka — následovali. Viděli jsme břidli­
covou šeď jejich kůže probleskovat mezi kmeny stromů a jejich hlavy, jak se
rytmicky zvedají vysoko nad mlázím. Pak nám zmizeli z dohle du.
Podíval jsem se na své druhy. Lord John tu stál, upřeně se díval, prst na
spoušti své těžké pušky; a z očí mu sálala lovecká váše ň. Co by za to nedal,
kdyby si mohl takovou hlavu pověsit mezi zkřížená vesla nad krbem svého
vznešeného doupěte v Londýně! Ale rozum v něm držel a podržel vrch, neboť
všechno naše poznání zázraků této neznámé země záviselo na tom, zůstane-li
naše přítomnost utajena jejímu obyvatelstvu. Oba profesoři byli v tichém
vytržení. Samým vzrušením se bezděčně chytili za ruce a stáli zde jako malé
děti před rozžatým vánočním stromem. Challengerová červená líčka se dmula
andělským úsměvem a Summerleeova jízlivá tvář zjihla pro tuto chvíli
úžasem a úctou. „Nunc dimittis!" zvolal za chvíli. „Co tomu řeknou v
Anglii?"
„Můj milý Summerlee, mohu vám spolehlivě povědět, co tomu v Anglii
řeknou," odpověděl Challenger. „Řeknou, že jste zatracený lhář a vědecký
šarlatán, přesně tak, jak jste to vy a ostatní říkali o mně."
„I

když

předložíme

fotografie?"

„Falšované,

Summerlee!

Nešikovně

falšované!" „I když předložíme ukázky?"
„O — to by jim snad vzalo vítr z plachet! Ale tak či onak — Malone a jeho
odporní kumpáni z tiskové čtvrtě budou kokrhat k naší poctě: Osmadvacátý
srpen — v ten den jsme viděli na mýtině v zemi Maplea Whitea pět živých
iguanodontů. Zapište si to do deníku, mladý můj příteli, a jděte s tím do toho
svého plátku."
„A pamatujte na přísloví ,Vstup volný — vyhazov zdarma'," řekl lord John.
„Věci vypadají poněkud jinak, chlapče-a-kamaráde-můj, když se někdo na ně
kouká ze

zeměpisné

šíře

Londýna.

Je

mnoho

lidí,

kteří

o

svých

dobrodružstvích nikdy nemluví, protože vědí, že by jim nikdo neuvěřil. A
můžete to těm pochybovačům zazlívat? Vždyť i nám samotným to za měsíc za
dva bude připadat tak trochu jako sen. Co jste říkal, že to jsou?"

101

„Iguanodonti," řekl Summerlee. „Otisky jejich noh najdete kolem Hastingsu,
v Kentu i v Sussexu. Jih Anglie se jimi hemžil v dobách, kdy oplýval bujnou
zelení, jejich obživou. Podnebí se změnilo a zvířata vymřela. Zde se podnebí
patrně nezměnilo a zvířata se udržela." „ Jestli odsud živi vyvázneme, musím
si odvézt takovou hlavu," řekl lord John. „Pane na nebi, kdyby kolegové nimrodi, potulující se po Somálsku a po Ugandě, spatřili takovou trofej,
závistí by nádherně zezelenali jako jarní hájové. Nevím, pánové, jak vy — ale
já mám dojem, že zde bruslíme na velmi tenkém led ě."
I já měl týž dojem — že jsme obklopeni záhadami a nebezpečím. V šerosvitu
stromů jako by číhala neustálá hrozba, a když jsme se podívali do jejich
stinného listoví, rozmáhala se v našich srdcích nejasná, mlhavá hrůza. Je
pravda, že obludní tvorové, které jsme právě viděli, jsou nemotorní, neškodní
kolohnáti, kteří sotva komu ublíží, ale jsme v divném sv ětě a kdo ví, jaká další
zvířata zde přežívají, jaké divoké, útočné hrůzy jsou připravené vyrazit na nás
ze svých doupat mezi skalami a mezi mlázím? Věděl jsem jen málo o
prehistorické zoologii, ale jasně jsem si pamatoval, že jsem v kterési knize četl
o dravých šelmách, které by se živily našimi lvy a tygry tak, jako se naše
kočky živí myškami. Jakpak kdyby se i taková zvířata vyskytovala v zemi
Maplea Whitea!
Bylo nám souzeno poznat ještě téhož dopoledne — v prvé naše dopoledne
zemi Maplea Whitea— jak nepředvídatelná jsou rizika, jež nám hrozí. Bylo to
hnusné dobrodružství a nerad na ně vzpomínám. Jestli nám — jak řekl lord
John — mýtina iguanodontů bude připadat jako sen, pak nás bažina
pterodaktylů bude do smrti nej delší strašit jako přízrak. Leč dovolte, abych
přesně popsal, jak to bylo.
Postupovali jsme lesem velmi zvolna, jednak proto, že lord John, rozvědčík
naší výpravy, vždycky napřed obhlédl kus terénu, než nám dovolil po stoupit,
jednak proto, že některý z našich profesorů co chvíli s výkřikem úžasu padl na
kolena před nějakou květinou nebo muškou neznámého druhu. Urazili jsme
celkem snad tři nebo čtyři kilometry, držíce se pravého břehu řeky, když jsme
se dostali na větší mýtinu. Pruh mlází se táhl vzhůru k nepřehledné kamenité
planině, poseté valouny.

Zvolna jsme

se blížili této spleti kamenů,

procházejíce křovím, jež nám sahalo až po pás, když jsme si povšimli
divného, hlubokého zvuku — jakési směsi nečleněného brblání a pískání.
Vzduch byl toho neustálého hluku plný a měli jsme dojem, že zvuk přichází z
míst bezprostředně před námi. Lord John zvedl ruku na znamení, abyc hom se
zastavili. On sám se přikrčil a rozběhl směrem k nejvyšší řadě balvanů. Viděli
jsme, jak nakukuje přes ně a úžasem rozhazuje paže. Potom tam ustrnul a měli
102

jsme dojem, že je podívanou tak ohromen, že na nás zapomn ěl. Nakonec nám
přece jenom zamával, abychom postoupili, ale zvednutou rukou nás nabádal k
opatrnosti. Z celého Roxtonova chování jsem usoudil, že nás čeká n ěco
úžasného, ale nebezpečného.
Připlížili jsme se k lordu Johnovi a podívali se přes balvany. Naskytl se nám
pohled do prohlubně, která snad svým časem byla vedlejší jícen sopky.
Prohlubeň měla tvar mísy a na jejím dně, zhruba sto metrů pod místem, kde
jsme leželi, byly tůně stojaté, zeleně zpěněné vody. Tůně byly vroubené
rákosím. Bylo to místo samo o sobě divné, ba strašidelné, ale obyvatelé mu
dodali hrůzy výjevu z Dantových sedmi kruhů. Bylo zde hnízdiště pterodaktylů. Jen v našem dohledu jich bylo pohromadě několik set. Celé dno
kolem tůní se hemžilo mláďaty a ošklivými matkami, které seděly na nažlout­
lých jakoby kožených vejcích. Tato hnusná změť lezoucích a plácajících
ptakoještěrů — to byl zdroj otřesného všudypřítomného hluku a odporného,
děsného, hnilobného zápachu, z něhož se nám dělalo zle. Ale nahoře, každý
sám na svém kameni, seděli hrozní samci, velicí, šediví a jakoby vyschlí,
podobní spíše mrtvým a mumifikovaným exponátům než živým stvořením.
Seděli naprosto nehybně až na to, že kouleli červenýma očima a občas chňapli
po vážce, která kolem nich letěla. Jejich zobáky přitom cvakly, jak když
sklapne past. Velká blanitá křidla měli složená, a protože jejich létací blány
jsou upnuty na předloktí, seděli tu se zkříženými pažemi jako gigantické
stařeny, zahalené do škaredých viňáků pavučinové barvy. Jen jejich divoké
hlavy čněly nad nimi. Těch odporných ptakoještěrů, velkých i malých, leželo
v kotlině pod námi přinejmenším tisíc.
Naši profesoři, nadšeni možností studovat prehistorický život, by tu byli
nejraději zůstali celý den. Upozorňovali na leklé ryby a na mrtvé ptáky, ležící
mezi kamením, a spatřovali v nich důkaz masožravosti pterodaktylů. Také
jsem slyšel, jak si Challenger a Summerlee navzájem blahopřejí k rozluštění
záhady, proč vědci nacházejí v určitých, přesně vymezených oblastech —
například v pískovcích u Cambridge — tak velká pohřebiště těch létajících
draků: naši profesoři nyní sami viděli, že pterodaktylové — podobně jako
tučňáci — žijí družně, ve velkých společnostech.
Ale nakonec nás Challenger všechny málem uvrhl v záhubu. Cht ěl
Summerleeovi prokázat správnost čehosi, co on, Challenger, tvrdil, a
Summerlee popíral. Přitom Challenger vystrčil hlavu nad kamennou hradbu a
nejbližší z hlídajících ptakoještěrů v mžiku vyrazil pronikavý, hvízdavý
signál. Zároveň rozepjal obrovská kožená křídla a hlučně se vznesl do
vzduchu. Samice s mláďaty se shoufovaly na březích tůní, zatímco stovka
103

hlídačů jeden po druhém a do posledního vzlétli k oblakům. Byla to úžasná
podívaná: ošklivá, zdánlivě neohrabaná zvířata tak enormní velikosti nad námi
kroužila a střelmo slétala i strmě stoupala hbitě jak vlaštovky; ale záhy jsme si
uvědomili, že toto není podívaná, které bychom si mohli v klidu dop řávat. Ty
velké bestie sice zpočátku létaly vysoko a ve velkém kruhu, jako by cht ěly
zjistit rozsah hrozícího nebezpečí, potom se však snášely níž a níž, a kruhy
byly čím dál tím menší, až nakonec pterodaktylové svišt ěli dokolečka dokola
kolem nás. Suchý šum jejich břidlicově šedivých křídel o sedmimetrovém
rozpětí plnil vzduch temným hukotem, který mi připomínal hendonský aerorom o leteckém dni.
„Do lesa, a držet se dohromadě!" zvolal lord John a popadl svou pušku za
hlaveň. „Jde do tuhého!" V okamžiku, kdy jsme se pokusili o ústup, kruh se
kolem nás sevřel tak, že nejbližší z pterodaktylů se konci křídel málem
dotýkali našich tváří. Oháněli jsme se po nich pažbami pušek, ale mamě: na
těch bestiích nebylo nic pevného ani zranitelného, na co by pažby mohly
dopadat. A pak z toho svištícího šedého kmhu vystřelil dlouhý krk a zuřivý
zobák po nás klovl. Další a další útoky následovaly. Summerlee vykřikl a
chytil se za obličej, z něhož tekla proudem krev. Já pocítil v týle takový úder,
že se mi zatočila hlava. Challenger upadl, a když jsem se sehnul, abych ho
zvedl, dostal jsem další ránu do zad, až jsem padl na něho. V tom okamžiku
třeskla Roxtonova těžká kulovnice, a když jsem se podíval, viděl jsem, že se
jeden z těch létajících draků zmítá na zemi s přeraženým křídlem. Plival a
chrčel na nás, zobák měl dokořán otevřený, krví podlité oči vyvalené —
vyhlížel jako dábel ze středověkého obrazu. Jeho kumpáni se asi lekli náhlého
zadunění pušky, vznesli se do výše a kroužili nad našimi hlavami.
„Teď!" křičel lord John, „teď, je-li vám život míly!"
Klopýtali jsme mlázím a už jsme bylí na pokraji lesa, když se harpyje na nás
znova vrhly. Srazily Summerleea, ale my ho trhnutím zvedli a v rhli se do lesa.
Tam jsme byli bezpečni, protože pod korunami stromů neměly dost místa pro
rozmach svých obrovských křídel. Když jsme se belhali domů, zle potlučeni a
sklíčení, viděli jsme bestie ještě dlouho, jak krouží nad našimi hlavami. Proti
modré obloze nevypadaly v té výšce větší než holubi, ale jistě nás očima ještě
sledovaly.
Zastavili jsme se na břehu říčky, Challenger si koupal oteklé koleno a
prohlásil: „Byl to velmi zajímavý a poučný zážitek. Uv ědomte si, Summerlee,
jak prvotřídně jsme nyní informováni o tom, jak se chová rozzuřený
pterodaktylus." Summerlee si stíral krev z tržné rány na čele, zatím ­
104

co já si obvazoval šerednou bodnou ránu v týlním svalstvu. Lord John m ěl
utržené rameno saka, ale jinak vyvázl dobře: zuby ptakoještěra mu způsobily
jen povrchní oděrku.
„Stojí za povšimnutí," pokračoval Challenger, „že náš mladý p řítel utrpěl ránu
nesporně bodnou, kdežto kabát lorda Johna mohl být natržen jen a jen
kousnutím. Pokud jde o mne — mne tloukli do hlavy křídly. Dostalo se nám
tedy pozoruhodné exhibice rozličných způsobů, jak pterodaktylové útočí."
„Měli jsme namále," řekl lord John vážně, „a nedovedu si představit
ostudnější smrt než dát se vybodovat takovou hnusnou chamradí. Mrzí m ě, že
jsem vystřelil z pušky, ale přisámbůh, neměl jsem mnoho na vybranou."
„Nebyli bychom zde, kdybyste nebyl vystřelil," řekl jsem upřímně.
„Možná že to nebude mít žádné škodlivé následky," řekl. „Ve zdejších lesích
se jistě rozléhávají rány podobné výstřelu z pušky, když se bortí nebo padají
stromy. Ale snad se mnou budete souhlasit, že jsme denní příděl vzrušení
vyčerpali a že bude dobře uchýlit se do tábora k bedně s léčivy a vzít si trochu
karbolu. Kdoví jaký jed mají ta zvířata v zobácích?"
Jedno však bylo jisté: nikdo od vzniku světa nezažil takový den jako my. A
povždy nás čekalo nějaké nové překvapení. Když jsme podél potůčku konečně
došli k naší mýtince a spatřili trnitou barikádu kolem tábora, domnívali jsme
se, že naše dobrodružství jsou u konce a že si budeme moci odpočinout.
Velmi jsme se mýlili. Vchod do Challengerova srubu byl nedotčen, val byl
neporušen, a přece zde v naší nepřítomnosti byl a řádil tajemný, úděsně silný
návštěvník. Žádný otisk nohy nám nenapověděl, kdo to mohl být, jenom
převislé větve ohromného ginkga naznačovaly, kudy asi přišel a odešel. O
jeho zlovolné síle však vydal hojné svědectví stav našich zásob. Byly
rozházené po zemi bez ladu a skladu, jednu plechovou masovou konservu
nezvaný neznámý host rozmačkal a roztrhal zřejmě ve snaze dostat se k
obsahu. Bednička se střelivem byla roztřískaná napadrť a mosazná objímka
jednoho náboje tu ležela rozcupovaná na kousky. Znova na nás padl neurčitý,
mlhavý pocit děsu. Ustrašenýma očima jsme se dívali na temné stíny kolem
nás — v kterémkoliv z nich mohl číhat nějaký hrozný nepřítel. Jak krásné
bylo, když na nás zahalekal Zambův hlas! Došli jsme na okraj planiny a
spatřili ho, jak sedí na plošince „věže" a zubí se od ucha k uchu.
„Všechno v pořádku, masa Challenger, všechno v pořádku!" volal. „Já být
zde. Nic se nebát. Vy mě vždycky najít, když vy potřebovat."
Zambova poctivá černá tvář a obrovské panoráma pod námi, jež nás málem
přeneslo zpátky k přítoku a pohodě Amazonky — obé nám pomohlo ne­
105

zapomínat, že jsme opravdu na této Zemi a v dvacátém století, a nebyli
jakýmisi čarami dopraveni na nějakou prvobytnou planetu, nacházející se ješt ě
v nejranějším a nejdivočejším stadiu vývoje. Jak nesnadné bylo uv ědomovat
si, že nedaleko za fialovou čárou obzoru plyne veletok, nesoucí veliké
parníky, že si tam lidé povídají o všedních věcičkách života, zatímco nám,
trosečníkům mezi tvory věků dávno minulých, nezbývá než dívat se směrem k
Amazonce a toužit po tom, co zosobňuje! Ještě jednu pamětihodnost mi
přinesl tento úžasný den a záznamem o ní zakončím tento dopis. V ědecké
spory mezi našimi dvěma profesory nebyly nic mimořádného, ale tentokrát
byli oba naloženi zvlášť špatně — patrně v důsledku utrpěných zranění — a
zle se škorpili. Když se dohadovali o tom, zda útočníci patří k rodu
pterodaktylů nebo dimorfodontů, křičeli jeden na druhého a padala i velmi
ostrá slova. Ve snaze vyhnout se té hádanici poodešel jsem, sedl na kmen
vyvráceného stromu a pokuřoval. Po chvíli se za mnou přiloudal lord John.
„Jářku, Malone," řekl, „pamatujete se na místo, kde ty bestie hnízdí?"
„Pamatuji se velmi přesně."
„Byla to jakási sopečná prohlubeň, že ano?"
„Přesně tak," řekl jsem.
„Povšiml jste si dna?"
„Bylo skalnaté."
„Ale kolem tůní — tam, kde roste rákosí?"
„Tam byla půda namodralá. Vypadalo to jako jíl."
„Správně. Vulkanická žíla plná modrého jílu." „A co má být?" otázal jsem se.
„O — nic, nic," řekl a odloudal se zpátky tam, odkud se ozývaly hlasy
svářících se vědců. Jejich dueto pokračovalo, a Summerleeův vysoký, pro­
nikavý hlas se proplétal dunivým basem Challengera. Byl bych otázky a
poznámku lorda Johna pustil z hlavy, nebýt toho, že jsem ho téže noci slyšel
ještě jednou, jak si pro sebe drmolí: „Modrý jíl — jíl v sopečné žíle!" Byla to
poslední slova, jež jsem zaslechl, než jsem vyčerpáním usnul.

106

11.

Jednou jsem byl hrdinou dne i já
Lord John Roxton měl pravdu, když vyslovil domněnku, že kousnutí hrozných
ptakoještěrů, kteří nás napadli, může být nebezpečné nějakým jedem. Když
jsme se probudili po druhé noci (a po prvním dobrodružství) na náhorní
planině, měli jsme — Summerlee i já — horečku a rány nás velmi bolely.
Challenger měl koleno tak potlučené, že sotva belhal. Proto jsme se celý den
drželi tábora. Lord John zveleboval dalšími keři výšku i tloušťku trnitého
valu, jediné to naší ochrany, a my mu při tom podle svých možností pomáhali.
Pamatuji si, že mne po celý ten dlouhý den pronásledovala ti snivá p ředstava,
že jsme bedlivě pozorováni, ačkoliv jsem neměl ponětí odkud a kým.
Představa byla tak silná, že jsem o ní pov ěděl profesoru Challengerovi, jenž ji
vysvětloval mozkovým vzrušením, jaké vyvolává horečka. Znova a znova
jsem se prudce otáčel a rozhlížel, pokaždé přesvědčen, že teď už určitě něco
spatřím, ale nikdy jsem neviděl nic jiného než temnou spleť našeho zátarasu
nebo vážné, jeskynní přítmí pod velkými stromy, které se nad námi klenuly. A
přece v mé mysli sílil a sílil strašidelný pocit, že cosi zlovolného z nás
nespouští oči a že to cosi je tak říkajíc na dosah ruky. Musel jsem myslet na
indiánskou pověru o Kurupurim, o tom hrozném, číhajícím duchu hvozdů — a
dovedl jsem si představit, že už pouhou svou hroznou všudyp řítomností straší
a pronásleduje ty, kdož se vetřeli do nej posvátnějšího nitra jeho hájemství.
Téže noci — byla to naše třetí noc v zemi Maplea Whitea — jsme zažili něco,
co naši mysl hrozným způsobem poznamenalo a co nás naplnilo vd ěčností k
lordu Johnovi za to, že nelitoval námahy a učinil naše útočišt ě nedobytným.
Všichni jsme spali kolem uhasínajícího ohně, když jsme byli probuzeni, nebo
lépe řečeno, vytrženi ze spánku sérií nejhroznějších výkřiků a ječení, jaká
jsem kdy slyšel. Neznám zvuku, k němuž bych mohl přirovnat tento děsný
lomoz, jenž snad přicházel z míst vzdálených jen několik set metrů od našeho
tábora. Křik byl tak pronikavý jako píšťala lokomotivy; ale zatímco parní
píšťala vydává jasný, mechanický a přesně ohraničený zvuk, to, co k nám
doléhalo, bylo mnohem hlubší plností tónu a chvělo se v něm nejkrajnější
napětí agónie a děsu. Přitiskli jsme si dlaně k uším, abychom neslyšeli to
enervující volání o pomoc. Studený pot mi vyrazil na celém těle a srdce se mi
svíralo žalem nad utrpením neznámé bytosti. Všechno ho ře mučeného života,
107

veškerenstvo bolestí jako by bylo soustředěno a zhuštěno do tohoto jediného
hrozného předsmrtného výkřiku, jenž vášnivě obviňoval nebesa. A pak, pak se
pod tímto vysokým rozléhajícím se zvukem ozval jiný, přerušovanější —
hrubý dutý smích, chrčivý hrdelní projev veselí, jenž tvořil groteskní
doprovod zoufalého křiku, do něhož se mísil. Hrůzné dueto pokračovalo po
nekonečné tři čtyři minuty, zatímco v listoví harašilo polekané ptactvo. Pak
křik ustal tak náhle, jak začal. Dlouho jsme tu seděli, oněmělí zděšením.
Potom lord John hodil do ohně otýpku roští, rudá zář osvětlila napjaté tváře
mých druhů a kmitala se ve velkých větvích nad našimi hlavami. „Co to
bylo?" zašeptal jsem. „Po rozednění se to dozvíme," řekl lord John. „Bylo to
blízko — ne dál než na mýtině."
„Dostalo se nám výsady naslouchat prehistorické tragédii, dramatu, jaké se
odehrávalo v rákosí jurské laguny, když tam větší drak dusil v bahnu
menšího," řekl Challenger hlasem nezvykle slavnostním. „Člověk měl zajisté
štěstí, že přišel až později v posloupnosti tvorstva. V předchozích dobách
vládly na světě mocnosti, proti nimž by nebyly nic zmohly ani jeho odvaha,
ani jeho technika. Jeho prak, bumerang či šíp — co by mu byly bývaly platné
v boji se silami, jaké řádily této noci? I ve střetnutí s moderní puškou by
zdrcující pravděpodobnost vítězství byla na straně obludy." „Myslím, že bych
přece jen vsadil na svého malého přítele," řekl lord John, laskaje svou těžkou
opakovačku. „Ale zvíře by jistě mělo slušnou čáku."
Summerlee zvedl ruku. „Pst!" řekl. „Neslyším něco?" Z hlubokého ticha se
nořilo temné, pravidelné našlapování. Byl to krok nějakého zvířete — rytmus
měkkých, ale těžkých tlap, opatrně našlapujících na zem. Zvíře pomalu a
kradmo obešlo tábor a zastavilo se poblíž vchodu. Slyšeli jsme tichý sykavý
zvuk, stoupající a klesající — dech neznámého tvora. Jen chatrný zátaras nás
dělil od přízraku noci. Každý z nás popadl pušku a lord John vytáhl z valu
keřík, aby měl střílnu.
„Při svátém Jiřím drakobijci," zašeptal. „Myslím, že to vidím!"
Sehnul jsem se a nakoukl mu přes rameno skulinou. Ano, viděl jsem to také.
V sytém stínu stromu byl stín ještě hutnější, černý, nezřetelně ohraničený a
neurčitý — tělo nabité divokou, hrozivou energií, skrčené a připravené ke
skoku. Nebylo to do výšky větší než kůň, ale matný obrys nasvědčoval
velkému objemu a velké síle. Syčivé oddychování, pravidel né a mocné jako
sykot páry z rozjíždějící se lokomotivy, dávalo představu o děsivé výkonnosti
organismu. V jednu chvíli, když se zvíře pohnulo, jsem zahlédl — nemýlím-li
se — dvojici strašných nazelenalých očí. Zaslechli jsme zlověstné harašení
podrostu, jako by zvíře pomalu lezlo kupředu. „Myslím, že skočí!" řekl jsem a
108

odjistil pušku. „Nestřílet! Nestřílet!" šeptal lord John. „Výstřel z pušky by
bylo v této tiché noci slyšet na kilometry. Nechrne si to jako poslední trumf."
„Dostane-li se to přes ohradu, je po nás," řekl Summerlee a jeho slova přešla v
nervózní smích. „Ne, sem se nesmí dostat," řekl lord John, „ale střelby se
zdržme co nejdéle. Možná že si s tím chasníkem n ějak poradím. Na každý pád
to zkusím!"
Statečnější čin jsem v životě neviděl. Roxton se shýbl k ohni, vytáhl hořící
větev a v mžiku vyklouzl fortnou, neboli výpadovou brankou, kterou včera
zřídil v bráně valu. Zvíře děsivě zavrčelo a hnulo se kupředu. Lord John
nezaváhal ani vteřinu, prudce se proti němu rozběhl a vrazil planoucí břevno
bestii do obličeje. Ve světle ohně jsem letmo zahlédl hroznou mordu, jež
připomínala tlamu olbřímí ropuchy, dále kůži jakoby malomocnou a plnou
bradavic, a roztlemenou hubu, pocákanou čerstvou krví. V tom se rozhlehl
zvuk lámaného podrostu a náš hrozný návštěvník byl tentam. „Já si hned
myslel, že oheň nesnese," řekl lord John se smíchem, když se vrátil a hodil
zbytek větve do ohniště.
„Neměl jste tolik riskovat!" křičeli jsme všichni. „Nic jiného se nedalo dělat.
Kdyby se to bylo dostalo mezi nás, všichni j sme se navzájem postříleli ve
snaze chasníka složit. Na druhé straně kdybychom byli stříleli skrz val a
jenom ho poranili, hnedle bychom ho měli na krku — nehledě k tomu, že
bychom se byli prozradili. Celkem vzato, myslím, že jsme z toho vyvázli
hladce. A co to vlastně bylo?" Naši vědci se dívali váhavě jeden na druhého.
„Já osobně nejsem s to klasifikovat toho živočicha s potřebnou jistotou," řekl
Summerlee, zapaluje si dýmku dřívkem z ohniště.
„Odmítnutím vyslovit apodiktický soud jste osvědčil správnou vědeckou
zdrženlivost," řekl Challenger s obvyklou pobuřující blahosklonností. „I já
sám se přidržím výhradně povšechného názvosloví, a nejsem ochoten říci víc,
než že jsme se skoro určitě dostali do styku s nějakým druhem masožravého
dinosaura. Již dříve jsem vyjádřil předpoklad, že něco takového může na
náhorní planině existovat."
„Nesmíme zapomínat," podotkl Summerlee, „že bylo mnoho prehistorických
druhů, jejichž pozůstatky se nám nedochovaly. Bylo by ukvapené domnívat
se, že můžeme pojmenovat všechny, s nimiž se snad setkáme."
„Přesně tak. Prozatímní a přibližné roztřídění — to je maximum, o něž se
můžeme pokoušet. Zatím bychom měli pokračovat v přerušeném spánku."
„Ale nikoliv bez hlídky," řekl lord John rozhodně. „V téhle zemi si nemůžeme
dopřávat přepychu bezstarostnosti. Napříště:
každého z nás!"
109

dvouhodinové směny pro

„Beztak chci dokouřit dýmku, tak začnu jako první," řekl profesor
Summerlee. A od té doby jsme si nikdy netroufali z ůstat bez hlídače.
Ráno jsme záhy přišli na důvod a zdroj odporné vřavy, která nás v noci
vyburcovala. Mýtina iguanodontů vypadala jako hrozné jatky. Z velkých
kalužin krve a z ohromných kusů masa, rozházených všemi směry po zeleném
trávníku jsme napřed usuzovali, že zde bylo zabito větší množství zvířat. Při
bližším ohledání tělesných pozůstatků jsme však zjistili, že všechna ta krvavá
spoušť pochází od jednoho jediného iguanodonta: ohromného nemotoru
usmrtilo a rozsápalo doslova na kusy nějaké zvíře, jež snad nebylo větší, ale
bylo mnohem divočejší než jeho ob ěť.
Naši dva profesoři si sesedli, a prohlížejíce kus za kusem, pohřížili se do
vědecké rozpravy. Pozůstatky nešťastného iguanodonta vykazovaly stopy
dravcích zubů a ohromných drápů útočníka. „Náš konečný soud musí stále
ještě zůstat in suspenso," řekl profesor Challenger, drže na kolenou velký kus
bolavého masa. „Příznaky by odpovídaly přítomnosti tygra šavlozubého,
jehož kostry stále ještě nalézáme v našich jeskyních. Ale živočich, kterého
jsme viděli, byl nepochybně větší a rázu spíše ještěrovitého. Já osobně bych se
vyslovil pro allosaura."
„Nebo megalosaura," řekl Summerlee. „Přesně tak. Kterýkoliv z větších
masožravých dinosaurů by odpovídal okolnostem. Mezi nimi se p řece nalézají
nejhroznější typy animálního života, jaké kdy byly kletbou Země nebo jsou
požehnáním muzea." Hlučně se zasmál vlastnímu vtipečku, neboť Challenger,
ač neměl smysl pro humor, se vlastnímu, i nejprimitivnějšímu vtipu vždycky
smál, až se za břicho popadal.
„Čím méně hluku, tím lépe," řekl lord John úsečně. „Nevíme, kdo nebo co se
nalézá v naší blízkosti. Jestliže se ten vašnosta sem vrátí pro snídani a na chytá
nás zde, nebude nám do smíchu. Mimochodem řečeno — co znamená ta
značka na iguanodontově kůži?"
Na kalné, šupinaté, břidlicově šedé kůži měl rozsápaný nebožtík — patrně nad
ramenem — zvláštní černý kruh nanesený něčím, co vypadalo jako asfalt.
Nikdo z nás nevěděl, co by to mohlo znamenat, ačkoliv Summerlee podotkl,
že má dojem, jako by byl podobné znamení viděl předevčírem na jednom z
mláďat. Challenger neříkal nic, ale seděl tu vznešeně a nafoukle a tvářil se, že
ví, a nepoví. Nakonec se ho tedy lord John p římo otázal, jaký je jeho názor.
„Dovolí-li mi vaše milostivé lordstvo otevřít ústa, bude mi potěšením vyjádřit
se," řekl kousavě a šroubovaně, jak v takových situacích mluvíval. „Nejsem
zvyklý být kárán způsobem, jenž je patrně běžný vašemu lordstvu. Nebyl jsem

110

si vědom, že je třeba vyžádat si vašeho svolení dříve, než si dovolím usmát se
nevinnému žertíku."
Náš netýkavý přítel se nedal uchlácholit, dokud se mu nedostalo omluvy.
Teprve za notnou chvíli, - když se načepýřené peří jeho uražené ješitnosti
uhladilo, ujal se slova. Sedě na kmeni padlého stromu mluvil — načisto po
svém obyčej i — , jako by udílel nejvzácnější informace aule o tisíci po­
sluchačích.
„Pokud jde o značky iguanodontů," řekl, „jsem ochoten sdílet názor svého
přítele a kolegy, profesora Summerleea, že jde o skvrny asfaltové. Jelikož tato
náhorní planina je svou povahou vysloveně sopečná a jelikož asfalt je hmota,
kterou známe ze souvislosti s vulkanismem, nemohu pochybovat, že se zde
vyskytuje i na povrchu ve skupenství kapalném a že se s ním zví řata mohla
setkat. Mnohem důležitějším problémem však je existence masožravé obludy,
jež zanechala stopy na této mýtině. Víme zhruba, že tato náhorní rovina není
větší než průměrné anglické hrabství. V tomto obmezeném prostoru žil vedle
sebe po nesčetná léta jistý počet živočichů — většinou oněch druhů, jež dole
na zemi již dávno vymřely. Nuže — mně osobně je naprosto jasné, že
následky tak dlouhého údobí koexistence mohly být toliko dvojí: masožraví
živočichové, kteří se mohli neobmezeně množit a nezbytně vyčerpali zásoby
potravy, byli nuceni buď změnit masožravý způsob výživy, nebo zahynout
hlady. Vidíme, že žádná z těchto eventualit nenastala. Zbývá nám tudíž jen
domněnka, že rovnováha ve zdejší přírodě je udržována nějakou hranicí, jež
obmezuje počet dravých zvířat. Jedním z mnoha zajímavých problémů, které
musíme rozřešit, je tedy otázka, co tvoří tuto hranici a jak se projevuje v praxi.
Doufám, že se nám ještě naskytne příležitost seznámit se blíže s masožravými
dinosaury."
„A já doufám, že se nám nic takového nenaskytne," podotkl jsem.
Profesor jenom nadzvedl huňaté obočí jako učitel nad pošetilou poznámkou
drzého žáčka. „Snad by se profesor Summerlee chtěl k věci vyjádřit," řekl
Challenger a oba naši učenci se spolu vznesli do vyšších v ědeckých sfér, kdež
se jali řešit otázku, zda úbytek potravy není v boji o existenci vyvažován
snížením porodnosti u dravců. Dopoledne jsme zmapovali nevelký kousek
planiny, vyhýbajíce se bažině pterodaktylů a držíce se východního břehu naší
říčky místo západního. Tímto směrem byla krajina veskrze silně zalesněná a
podrost zde byl tak hustý, že jsme mohli postupo vat jen velmi pomalu. Dosud
jsem se šířil o hrůzách země Maplea Whitea; leč měla i jinou stránku. Celé
toto dopoledne jsme putovali mezi líbeznými květinami. Povšiml jsem si, že
111

jsou většinou bílé nebo žluté, a naši profesoři mi vysvětlili, že bílá a žlutá je
barva prvotních květin. Na mnoha místech byla země kytkami do­
slova pokrytá, a když jsme se bořili po kotníky do nádherného poddajného
koberce této vegetace, květiny nás svou sladkou pronikavou vůní málem
opájely. Jako doma v Anglii i zde všude kolem nás mile bzučely včely. V ětve
mnoha známých i neznámých stromů, pod nimiž jsme pochodovali, se
skláněly pod tíží úrody. Všímali jsme si, které plody jsou oklované ptactvem,
a tím jsme se nejen vyhnuli nebezpečí jakékoliv otravy, ale rozhojnili a
zpestřili náš jídelníček mnohou znamenitou lahůdkou. V džungli, jíž jsme
procházeli, byly četné stezky tvrdě udusané zvěří, na vlhčích místech pak
jsme nacházeli

spoustu divných

šlápot, mezi nimi

i mnohé

otisky

iguanodontů. Jednou jsme zahlédli skupinu těch velkých zvířat, pasoucí se v
hájku. Lord John, jenž je pozoroval, dalekohledem rozeznal, že i tito
iguanodonti jsou poznamenaní asfaltem, byť i na jiném místě než ten, kterého
jsme zkoumali ráno. Co ty asfaltové skvrny znamenají, to jsme si nijak
nedovedli vysvětlit. Viděli jsme mnoho menších zvířat, jako dikobrazy,
šupinatého mravenečníka a strakatého divočáka s dlouhými zahnutými kly.
Jednou jsme mezerou mezi stromy zahlédli v dáli nezalesn ěnou stráň zeleného
kopce. Po stráni běželo značnou rychlostí velké zvíře hnědé barvy. Ztratilo se
nám z dohledu tak rychle, že jsme ani nepoznali, co to bylo. , Byl-li to jelen
— jak prohlašoval lord John — , musel být tak veliký jak obludní irští losové,
které čas od času ještě nalézáme v rašeliništích mé rodné země.
Ode dne, kdy nám záhadná návštěva tak zle zařádila v naší zásobárně, vraceli
jsme se do tábora vždycky s neblahou předtuchou. Tentokrát však byla obava
lichá, neboť jsme našli všechno v pořádku. Večer, o němž nyní píšu, jsme
věnovali důkladné diskusi o naší nynější situaci a o plánech pro budoucnost.
Rozpravu musím popsat poněkud podrobněji. Vyústila totiž v počin, jenž nám
umožnil domoci se krátkou cestou dokonalejšího obrazu o zemi Maplea
Whitea, než bychom snad byli
získali průzkumnými cestami za mnoho týdnů. Debatu zahájil profesor
Summerlee. Už po celý den byl ve škorpivé náladě, a když se lord John zmínil
o něčem, co bychom měli zítra udělat, ucho džbánu jeho trpělivosti se utrhlo a
Summerlee dal průchod své zatrpklosti.
„Co bychom měli dělat dnes, zítra a po všechny dny," řekl, „je toto: najít cestu
z pasti, do které jsme padli. Všichni si lámete hlavu, jak se dostat do nitra této
země. Já říkám, že bychom měli přemýšlet, jak se dostat z ní ven a odsud!"
„Jsem překvapen, pane," řekl dunivým hlasem Challenger, hladě si majestátní
plnovous, „že se našel vědec ochotný přiznat se k tak nízké myšlence. Jste v
112

zemi, která dychtivému přírodovědci nabízí možnosti, jaké od počátku světa
nikdo neměl — a vy navrhujete, abychom odsud odešli dříve, než jsme získali
více než jen nejpovrchnější znalosti jejího obsahu. Měl jsem o vás lepší
mínění, profesore Summerlee."
„Nesmíte zapomínat," řekl Summerlee sžíravě, „že mám na londýnské
universitě četné posluchačstvo, které je toho času vydáno na milost a nemilost
mému krajně neschopnému zástupci. Tím se má situace liší od vaší, pr ofesore
Challengere, neboť pokud mi známo, vám nikdy nebyla svěřena žádná
odpovědná práce pedagogická."
„Přesně tak," řekl Challenger. „Považoval jsem a považuji za svatokrádež
zapřahat mozek, schopný vrcholného původního výzkumu, do káry méně
významných povinností. To je také důvodem, proč jsem stroze odmítal
veškerá nabízená místa učitelská."
„Například?" otázal se Summerlee s úšklebkem;
ale lord John rychle převedl řeč na něco jiného. „Já osobně," řekl, „bych
považoval za trapnost, kdybych se měl vrátit do Londýna a nevěděl o tomhle
plácku víc, než vím teď." „Nikdy bych se neodvážil vstoupit do šéfovny
redakce a přijít na oči našemu starému,"

řekl jsem. (Doufám, pane

šéfredaktore, že mi prominete neformálnost mé zprávy.) „Jakživ by mi
neodpustil, že jsem promarnil takovou příležitost. Ostatně, jak na to koukám,
mlátíme prázdnou slámu, protože beztak nemůžeme odsud, i kdybychom
chtěli."
„Náš mladý přítel sice vykazuje mnoho očividných mezer ve svém
inteligenčním ústrojenství, ale občas ty nedostatky částečně napravuje
primitivním lidským rozumem," podotkl Challenger. „Zájmy jeho trapného
povolání jsou pro nás nepodstatné; ale správně konstatuje, že beztak
nemůžeme dolů, je tedy diskuse o odchodu plýtváním energií."
„Je plýtváním energií dělat cokoliv jiného," vrčel Summerlee zpod kouřové
clony své dýmky. „ Připomínám, že jsme sem přišli s posláním přesně
vymezeným:

schůze

v

Zoologickém ústavu nám uložila přezkoumat

pravdivost sdělení, s nimiž vystoupil profesor Challenger. Musím p řipustit, že
jsme nyní s to jeho tvrzení svědecky potvrdit. Podstata našeho úkolu je tudíž
splněna. Pokud jde o podrobnější poznání této náhorní planiny — to je projekt
tak ohromný, že naději na úspěch by měla jen velká výprava, vybavená
speciální výstrojí. Kdybychom se o zevrubný průzkum pokusili my sami, byl
by výsledek naprosto jednoznačný:
nikdy bychom se už nevrátili, a s námi by přišly nazmar důležité vědecké
poznatky, které jsme již získali. Profesor Challenger našel zp ůsob, jakým jsme
113

se dostali na tuto planinu, ač se zdála nepřístupná. Myslím, že bychom nyní na
něho měli apelovat, aby použil téhož důvtipu a umožnil nám návrat do sv čta, z
něhož jsme přišli."
Musím se přiznat, že mi Summerleeovy vývody p řipadaly veskrze rozumné. I
na Challengera zapůsobily, neboť si uvědomil: Nedostanou-li se ani dosavadní
naše poznatky k londýnským nevěřícím Tomášům, uniknou porážce i jeho —
Challengerovi — nepřátelé.
„Problém sestupuje na první pohled hrozný,"

řekl, „a přece nemohu

pochybovat, že jej intelekt dokáže rozřešit. Jsem ochoten souhlasit s naším
kolegou, že není radno pobyt v zemi Maplea Whitea p říliš prodlužovat a že v
dohledné době bude třeba vážně se zabývat otázkou návratu. Na druhé straně
energicky odmítám odejít odsud dříve, než planinu prozkoumáme alespoň
povšechně, a dokud nebudeme moci vzít s sebou graf nebo mapu této planí ny."
Profesor Summerlee si netrpělivě odfrkl. „Věnovali jsme průzkumu dva
dlouhé dny," řekl, „a nejsme místopisně o nic moudřejší než na začátku. Je
zřejmé, že celá planina je hustě zalesněná a že by trvalo mnoho měsíců, než
bychom těmito hvozdy pronikli a poznali vzájemný vztah jednotlivých částí.
Situace by byla naprosto jiná, kdyby někde uprostřed planiny existoval
dominující kopec, ale pokud vidíme, terén se důsledně a odevšad svažuje
směrem ke středu. To znamená: čím hlouběji budeme pronikat do nitra
planiny, tím menší je pravděpodobnost, že získáme nějaký přehled." V tom
okamžiku mne osvítila inspirace. Můj pohled totiž náhodou padl na obrovský
sukovitý kmen ginkga, jehož mocné haluze se nad námi klenuly. Je-li peň
tohoto stromu silnější než všech ostatních, vyniká ginkgo jistě i výškou nad
všechny ostatní stromy. A je-li okraj náhorní planiny skutečně vyšší než
vnitrozemí — proč by mohutný ginkgo nemohl posloužit jako rozhledna,
skýtající pohled na celou planinu? Nechci se chlubit — ale když jsem ještě
jako kluk řádil ve svém rodném Irsku, byl jsem odvážný a dovedný
„šplhavec" a nebylo stromu, na který bych se nedostal. Zde tito moji druhové
jsou lepší horolezci, ale pokud jde o stromy, nikdo z nich by mne nepřetrumfl.
Kdybych se dostal nohama na nejnižší z těch obrovských větví — to bych se
podíval, abych se nedostal až na vršek. Moji druhové byli nápadem nadšeni.
„Náš mladý přítel," řekl Challenger, nadýmaje červená jablíčka svých skrání,
„je schopen akrobatických výkonů, které by byly nemožné pro člověka zjevu
hutnějšího, byť snad i reprezentativnějšího. Tleskám jeho úmyslu." „Při
svátém Jiřím drakobijci, mladý muži, vyčíhl jste to!"

řekl lordJohn,

poklepávaje mi na rameno. „Nechápu, že jsme na to nepřišli už dřív! Zbývá
114

nám už jen hodinka denního světla, ale vezmete-li s sebou notes, snad
dokážete pořídit přibližnou skicu toho našeho plácku. Když postavíme pod
nejnižší odnož tři bedničky střeliva, snadno vám pomůžu nahoru."
Stoupl jsem si tváří ke kmeni stromu, lord John vylezl na bedničky a pomalu
mne zvedal, když Challenger přiskočil a mocnou svou tlapou mě tak urychlil,
že jsem vyletěl vzhůru, jako když mě vystřelí. Chytil jsem se oběma rukama
větve, zapracoval nohama a vyškrábal se na ni. Když už jsem na té haluzi
klečel, viděl jsem, že mám nad hlavou tři znamenité odnože jak příčle žebříku,
a ještě nad nimi spleť vhodných větví. Díky těmto okolnostem jsem mohl
šplhat tak rychle, že mi půda záhy zmizela z dohledu a já neměl pod sebou nic
než listoví. Tu a tam jsem narazil na překážku, jednou jsem musel šplhat osm
nebo deset metrů po nějaké popínavé rostlině, ale celkem mi to šlo znamenitě
a slyšel jsem Challengerův dunivý hlas už jenom jako z velké hloubky. Ale
strom byl vskutku obrovský a při pohledu vzhůru jsem neviděl, že by listoví
nade mnou řídlo. Když jsem se chtěl shybem dostat na další větev, spatřil
jsem na ní jakýsi mocný ranec něčeho, co jsem považoval za cizopasný keř.
Vytáhl jsem se o kousek a naklonil hlavu bokem, abych se podíval, jak to
vypadá z druhé strany — a málem jsem spadl ze stromu zděšením a hrůzou z
té podívané.
Ze vzdálenosti pouhého čtvrt nebo nanejvýše půl metru mi civěla do obličeje
jakási tvář. Stvoření, kterému tvář patřila, sedělo skrčené za cizopasným
keřem a vykouklo z krytu v témže okamžiku, jako já se cht ěl kouknout za keř.
Byla to lidská tvář — nebo byla alespoň lidštější než obličej kterékoliv opice,
jakou jsem dosud viděl. Byla dlouhá, skoro bílá a uhrovitá, měla zploštělý
nos, vystouplou dolní čelist a strniště hrubých vousů kolem brady. Oči pod
mocným hustým obočím byly zví řecké a divoké, a když to otevřelo ústa a
zavrčelo něco, co byla patrně nadávka mně adresovaná, všiml jsem si, že to
má zahnuté ostré Špičáky. Na okamžik jsem v těch potměšilých, zlých očích
četl nenávist a vyhrůžku. Pak se výraz bleskurychle změnil, a v pohledu se
zračil bezmezný strach. Hned nato se rozlehl praskot lámaných v ětví, neboť
zvíře se střemhlav vrhlo do spleti zeleně. Ještě jsem zahlédl chlupaté tělo,
podobné trupu zrzavého kance a pak to zmizelo ve víru listí a v ětví.
„Co se děje?" křičel Roxton. „Stalo se vám něco?" „Viděl jste to?" volal jsem
roztřeseně, objímaje pažemi větev.
„Slyšeli jsme hluk, jako by se vám byla smekla noha. Co to bylo?"
Nečekané setkání s podivným opočlověkem mi vyrazilo dech a tak mnou
otřáslo, že jsem začal uvažovat, nemám-li raději slézt dolů a vypovědět svým

115

druhům, co jsem zažil. Ale byl jsem už tak vysoko na tom obrovském strom ě,
že se mi zdálo potupné sestoupit, aniž jsem splnil úkol.
Za notnou chvíli, když jsem chytil druhý dech a když se mi vrátila kuráž, jsem
tedy pokračoval ve výstupu. Jednou se pod mýma nohama ulomila
ztrouchnivělá větev a já visel po několik vteřin za ruce, ale vcelku jsem
postupoval hladce. Listí kolem mě pozvolna řídlo, a když jsem ve tváři pocítil
vánek, uvědomil jsem si, že už jsem nad vrcholky ostatních stromů celého
lesa. Umínil jsem si však, že se nebudu rozhlížet, dokud se nedostanu na
samotný vrcholek ginkga, a šplhal jsem tedy dál, až se pode mnou prohnula
nej vyšší větev. Uvelebil jsem se do rozsochy, která nabízela pohodlné pose zení a záruku proti pádu, a když jsem se rozhlédl, měl jsem pod sebou
dokonalé, nádherné panoráma této zvláštní země, v níž jsme se ocitli.
Slunce se už chýlilo k západnímu obzoru, večer byl mimořádně světlý a jasný,
takže jsem pod sebou viděl celou náhorní planinu. Měla — viděna z této
perspektivy — elipsovitý tvar a měřila na délku zhruba pětačtyřicet kilo­
metrů, při šíři asi třiceti kilometrů. Pokud jde o kolmou členitost kraje, bylo
zřejmé, že se planina podobá — obecně řečeno — mělkému příkopu, neboť
terén se odevšad mírně svažoval ke středu, jímž bylo zelené jezero
značnějších rozměrů. Jezero mohlo mít obvod kolem patnácti kilometrů a
vypadalo ve večerním světle vskutku překrásně. Bylo vroubené hustým
lemem rákosí a hostilo množství žlutých písečných mělčin, které v něžném
svitu zapadajícího slunce žhnuly jako zlato. Na okrajích těchto ostrůvků jsem
rozeznal spousty něčeho, co bylo příliš široké na aligátory a příliš dlouhé na
kánoe. Dalekohledem jsem zřetelně rozeznal, že to je něco živého, ale
nedovedl jsem si ujasnit, co by to mohlo být.
Z okraje planiny, kde jsme se nalézali, svažovala se zalesněná stráň, místy
tečkovaná mýtinkami, k ústřednímu jezeru, vzdálenému osm č i devět
kilometrů. Takřka pod nohama jsem měl mýtinu iguanodontů. Kousek dál
značkovala kruhovitá lysina v zeleni bažinu pterodaktyl ů. Když jsem se však
přestal koukat pod sebe a podíval se před sebe, naskytl se mi obraz velmi
odlišný. Čedičové útesy, které jsme znali z vnější strany, vypadaly sice stejně
i uvnitř a tvořily val vysoký asi sedmdesát metrů, pod nimi však se táhl
zalesněný svah. Když jsem dalekohledem zkoumal úpatí rudých útes ů, spatřil
jsem kousek nad svahem ve skále vodorovnou řadu děr a domyslel jsem si, že
to jsou vchody do jeskyní. U jednoho z těch otvorů se lesklo cosi bílého, ne­
mohl jsem však poznat, co to je. Seděl jsem a kreslil skicu, až slunce zapadlo
a já pro tmu už nemohl rozeznat podrobnosti. Pak jsem slezl dol ů ke svým
druhům, kteří mě u paty velkého stromu tak dychtivě čekali. Jednou jsem byl
116

hrdinou naší výpravy i já. Já sám jsem si to vymyslel, já sám to provedl! A
zde byla skica, která nám uspoří měsíce slepého tápání mezi neznámými
nebezpečenstvími. Každý z mých druhů mi slavnostně potřásl rukou. Ale než
začali probírat podrobnosti mapy, musel jsem jim povědět o setkání s
opočlověkem.
„Musel tam být celou tu dobu," řekl jsem. „Jak to víte?" otázal se lord John.
„Protože jsem měl neustále pocit, že nás pozoruje něco zlovolného. Zmínil
jsem se o tom profesoru Challengerovi."
„Náš mladý přítel mi skutečně něco takového řekl. Je také jediný mezi námi,
kdo je nadán keltskou letorou, a je tudíž zvlášť vnímavý a přístupný
podobným pocitům."
„Celá teorie o telepatii," začal Summerlee a cpal si přitom dýmku— „je příliš
obsáhlá, než abychom ji nyní mohli rozebírat," řekl Challenger energicky.
„Povězte mi především," dodal, tváře se jako biskup oslovující nedělní školu,
„zda jste si náhodou povšiml, jestli ten domnělý opočlověk byl s to stavět
palce rukou proti ostatním prstům."
„Ne, nepovšiml."
„Měl ocas?"
„Ne "—
„Měly palce jeho nohou protistojnou schopnost?"
„Z rychlosti, kterou zmizel mezi větvemi, soudím, že se musel umět držet
nejen rukama, ale i nohama."
„V Jižní Americe existuje, neklame-li mne paměť— a profesor Summerlee
mne opraví, mýlím-li se — , asi třicet šest druhů opic. Lidoop neboli opice
antropoidní je však neznámá. Nicméně je jasné, že v této zemi existuje a že to
není chlupatá, gorile podobná odrůda, která se nevyskytuje mimo Afriku a
Orient." (Jak jsem se na něho díval, byl jsem v pokušení říct, že jsem jejího
vlastního bratrance viděl v Kensingtonu!)
„Co náš mladý přítel viděl, je vousatý a bezbarvý typ. Bezbarvost nasvědčuje
skutečnosti, že tento typ žije na stromech, odděleně od ostatní zvířeny.
Otázka, před kterou se nyní ocitáme, zní: má tento opočlověk blíže k opici
nebo k člověku ? Blíží-li se spíše člověku, mohl by do určité míry odpovídat
tomu, čemu se v běžné mluvě říká chybějící článek'. Rozřešení tohoto
problému je naší bezprostřední povinností."
„Nikolivěk," řekl Summerlee stroze. „Nyní (nemohu jinak než citovat doslova
výrok profesora S.), když jsme dík inteligenci a dovednosti pana Malonea
získali kýžený náčrtek, je naší první a jediné bezprostřední povinností, dostat
se živi a zdrávi z tohoto ohavného místa."
117

„Lákají vás prostřené stoly civilizace," úpěl Challenger.
„Lákají mne psací stoly civilizace, pane. Naším úkolem je zaznamenat, co
jsme viděli, a přenechat další výzkumy jiným. Všichni jste s tím souhlasili,
než nám pan Malone obstaral skicu."
„Inu," řekl Challenger, „připouštím, že i mně se uleví, až budu vědět, že naši
přátelé jsou informováni o výsledcích naší výpravy. O tom, jak se dostaneme
dolů, nemám do této chvíle ani potuchy. Ale ještě jsem se nestřetl s žádným
problémem, který bych svým vynalézavým mozkem nedovedl rozřešit, a
slibuji vám, že zítra obrátím svou pozornost k otázce našeho sestupu." Tím
byl tento bod vzat z dnešního pořadu rokování. Ale téhož večera, při světle
ohně a jediné svíčky vznikala první mapa ztraceného světa. Každou
podrobnost, kterou jsem ze své rozhledny viděl a nanečisto poznamenal, jsme
pečlivě a topograficky zakreslili. Challengerova tužka se zastavila nad velkým
bílým místem, představujícím jezero. „Jak je nazveme?" otázal se. „Proč byste
nepoužil této příležitosti a nezvěčnil své příjmení?" řekl Summerlee obvyklým
jízlivým tónem.
„Doufám pane, že budu mít více a individuálnějších nároků vůči potomstvu,"
řekl Challenger přísně. „Každý ignorant může odkázat svou bezcennou
památku tím, že vnutí své jméno nějaké hoře či řece. Já takový pomník
nepotřebuji." Summerlee se ušklíbl a hotovil se k novému výpadu, ale lord
John rychle zasáhl. „Je na vás, mladý muži, abyste jezero pokřtil," řekl. „Vy
jste je spatřil jako první, a při svátém Drakobijci — zachce-li se vám nadepsat
je Maloneovo jezero, nikdo na to nemá více práva."
„Beze všeho. A ť je pojmenuje náš mladý přítel."
„V tom případě," jsem řekl a patrně jsem se přitom začervenal, „ať se to
jmenuje Markétino jezero“
„Nemyslíte, že označení Ústřední jezero by bylo přiléhavější?" podotkl
Summerlee.
„Já bych raději, aby to bylo Markétino jezero."
Challenger se na mě podíval s účastí i pochopením a potřásl jakoby káravě
svou mohutnou hlavou. „Suní puerí, pueri" řekl, „chlapci jsou vždycky a
všude stejní. Nechť to je Markétino jezero."

118

12

V pralese to bylo děsné

Řekl jsem, nebo snad ne řekl — paměť mne totiž v tyto dny žalně šálí — , že
jsem se dmul pýchou, když mi tři muži tak vynikající jako moji druhové
děkovali, že jsem zachránil, nebo alespoň značně usnadnil situaci. Co
benjamínek výpravy nejen léty, ale i pokud jde o zkušenosti, jméno,
vědomosti a vůbec všechno, co dělá muže, jsem od prvopočátku hrál druhé,
ne-li třetí housle. Ale teď jsem si přišel na své, a byl to hřejivý pocit. Leč
běda! I tato pýcha předcházela pád. Bylo mi souzeno, aby mne plamének
uspokojení, má zvýšená sebedůvěra ještě téže noci vehnala do nejhroznější
situace mého života. Skončila šokem — a srdce mi ustává bít, kdykoliv s i na
to vzpomenu.
A zběhlo se to tímto způsobem. Byl jsem výpravou na vrchol ginkga tak
vzrušený, že se mi zdálo, že nebudu moci usnout. Hlídačem byl práv ě Sum­
merlee. Seděl shrbeně u našeho ohníčku, kuriózní kostnatá postava, pušku na
kolenou, a jeho špičatá kozí brada se zakomíhala pokaždé, když mu únavou
poklesla hlava. Lord John, zabalený do jihoamerického ponča, které zde nosil,
spal klidně a tiše, zatímco Challenger chrápal ostošest, až se lesy rozléhaly.
Úplněk jasně svítil a vzduch byl příjemně chladný. Jaká to noc pro procházku!
A najednou mi blesklo hlavou: „A proč ne?" Dejme tomu, že se potichoučku
odplížím, dejme tomu, že proniknu až k ústřednímu jezeru, dejme tomu, že
budu do snídaně zpátky s nějakými poznatky o něm — což bych tím nepodal
další důkaz o své ceně pro naši výpravu? A pak: v případě, že Summerlee
prosadí svou a najde se nějaká možnost úniku, vrátili bychom se do Londýna s
konkrétními vědomostmi o ústředním tajemství planiny, k němuž jsem já jako
jediný pronikl! Myslel jsem na Markétu a na její slova: „Heroismus je všude
kolem nás." Přímo se mi zdálo, že slyším její hlas, jak mi to říká. Myslel jsem
také na McArdlea. Jaký to trojsloupec pro Gazettu. Jaký to základ pro kariéru!
Na dosah ruky bych mohl mít fúnkci dopisovatele v p říští velké válce. Popadl
jsem pušku — kapsy jsem měl plné munice — rozhrnul trnité keře ve vchodu
do naší zareby a tiše jsem vyklouzl. Ještě jsem mrkl po dřímajícím
Summerleeovi, nej nanicovatějším strážném; seděl u doutnajícího ohně a pořád
kýval hlavou jako nějaká mechanická hračka.
119

Ještě jsem neušel ani sto kroků a už jsem kajícně litoval své unáhlenosti.
Patrně jsem se už v průběhu tohoto vyprávění někde zmínil o tom, že mám
příliš živou obrazotvornost, než abych mohl být člov ěkem opravdu statečným,
ale že se nade všechno bojím, abych nebyl považován za zbabělce. A tato
obava — to byla síla, která mne nyní hnala kupředu. Prostě jsem se nemohl
vrátit kradmo a s prázdnýma rukama. I kdyby m ě moji druhové ještě
nepohřešili a nikdy se o mé slabosti nedozvěděli, styděl bych se sám před
sebou a hanba, byť utajená, by mě nesnesitelně pálila. Ale zároveň mě
obcházela hrůza ze situace, v níž jsem se ocitl, a byl bych dal první poslední
za možnost, jak z podniku se ctí vyklouznout.
V pralese to bylo děsné. Stromy rostly tak hustě a jejich listí se tak proplétalo,
že mi úplněk nebyl nic platný. Jen tu a tam problesklo mezi vysokán skými
větvemi měsíční světlo tak tence, že se podobalo stříbrným drátkům
filigránského šperku před pozadím hvězdné oblohy. Když se oči přizpůsobily
hlubokému šeru, člověk se naučil rozeznávat různé stupně tmy mezi stromy
— některé bylo ještě taktak vidět, kdežto o kus dál byla tma jako v pytli.
Některé skvrny této absolutní černě na mě působily jako vchody do jeskyně a
míjel jsem je s pocitem hrůzy. Myslel jsem na zoufalé ječeni mučeného
iguanodonta — na křik, jenž se rozléhal hvozdem. Myslel jsem také na to, co
jsem zahlédl ve světle Roxtonovy pochodně — na odulou, bradavičnatou
mordu, z níž kanula krev. Právě teď jsem se nacházel v lovišti bezejmenné,
hrozné nestvůry — každým okamžikem po mně mohla ze stínu skočit.
Zastavil jsem se, vytáhl z kapsy náboj, sáhl na závěr pušky — a srdce se mi
zachvělo v těle. Vzal jsem s sebou omylem brokovnici místo kulovnice
opakovačky!
Opět mě zaplavil impuls vrátit se. Toto přece bylo nejpádnější vysvětlení
nezdaru — a nikdo by mi nemohl nic vyčítat. Ale op ět se proti mému vlastní­
mu rozumu postavila má pošetilá pýcha. Nemohu —

nesmím selhat.

Koneckonců, kulovnice by patrně byla stejně neúčinná jako brokovnice proti
nebezpečenstvím, s nimiž bych se mohl setkat. Kdybych se vrátil do tábora,
abych si vyměnil zbraň, sotva by se mi podařilo přijít a odejít nepozorovaně.
Neobešlo by se to bez vysvětlování — a můj nápad už by nebyl mým a jenom
mým nápadem. Po krátkém váhání jsem si tedy dodal odvahy a pokračoval v
cestě, drže málo platnou flintu pod paží.
Tma v lese byla strašidelná, ale ještě horší byla bílá, tichá záplava měsíčního
světla na mýtině iguanodontů. Skryl jsem se v křovinách a díval se na ni.
Žádné z těch obludných zvířat nebylo v dohledu. Snad je z jejich pastviště
vyhnala tragédie, jež postihla jedno z nich. Vůbec jsem ve stříbrném oparu
120

noci neviděl nic, co by nasvědčovalo přítomnosti něčeho živého. Dodalo mi to
odvahy, rychle jsem mýtinu přeběhl, a v džungli na druhé straně jsem zase
našel potůček, jenž byl mým průvodcem a ukazovatelem cesty. Byl to veselý
společník, cestou si klokotal a zurčel, načisto jako ta milá říčka v Irsku, kde
jsem jako chlapec po nocích chytával pstruhy. Věděl jsem: pokud se budu
držet potůčku, musím se dostat k jezeru, a pokud se ho budu držet p ři zpáteční
cestě, musím se dostat do tábora. I když jsem potůček občas ztratil z dohledu,
neboť neprůchodnost podrostu místy nutila k oklice, vždycky jsem zůstal v
doslechu jeho bublání a šplouchání.
Čím dál jsem sestupoval po svahu, tím byl les řidší, a hvozd byl nakonec
vystřídán keři, mezi nimiž tu a tam čněl vysoký strom. Šlo se mi tedy lépe a
mohl jsem vidět, aniž bych byl viděn. Cesta mne vedla těsně kolem bažiny
pterodaktylů. Když jsem ji míjel, zaslechl jsem suché, ostré zachrastění
kožených křídel, a jeden z těch velkých ptakoještěrů — měl rozpětí
přinejmenším sedm metrů — se mi přímo před nosem vznesl do vzduchu, až
to zašumělo. Když letěl jakoby napříč měsícem, světlo luny mu jasně
prosvítalo blanitými křídly; vypadal na pozadí tropické krásy jako létající
kostlivec. Skrčil jsem se mezi keře, protože jsem odminule věděl, že by na
mne netvor mohl jediným výkřikem poštvat stovky svých šeredných
soukmenovců. Teprve když se zase usadil, troufal jsem si pokračovat v cestě
— a to ještě plíživě.
Noc byla stále ještě naprosto klidná, ale jak jsem postupoval, začal jsem
vnímat tlumený bručivý zvuk, nepřetržité mumlání, ozývající se kdesi přede
mnou. Jak jsem šel, zvuk sílil, až nakonec zněl jako z bezprostřední blízkosti.
Když jsem se zastavil, zvuk ani nesílil ani neslábl, takže jeho zdroj byl z řejmě
nehybný. Znělo to jako vřící kotlík nebo velký bublající hrnec. Záhy jsem
zjistil, oč jde, neboť ve středu mýtinky jsem spatřil jezírko — vlastně spíš
malou tůň, ne větší než kašna na Trafalgarském náměstí. Byla plná jakési
husté černé hmoty, podobné smůle. Hladina, posetá bublinami jako puchýři,
stoupala, a když plynové puchýře praskly, zase poklesla. Vzduch nad tůní se
chvěl žárem a půda kolem byla tak horká, že jsem na ní nemohl spočinout
rukou. Bylo jasné, že velký sopečný výbuch, jenž p řed tolika, tolika lety zvedl
tuto podivnou planinu, neznamená konec vulkanické činnosti. Začouzené
balvany a valy ztuhlé lávy jsem už viděl, čouhaly všude zpod bujné vegetace,
která je halila, leč tato tůň tekutého asfaltu uprostřed džungle — to byl pro
mne první doklad trvající sopečné aktivity ve stráni starého kráteru. Nem ěl
jsem kdy věc prozkoumat. Musel jsem pospíchat, cht ěl-li jsem být ráno zpátky
v táboře.
121

Byla to strašidelná cesta, a do nejdelší smrti na ni nezapomenu. Kdykoliv jsem
narazil na velkou mýtinu, osvětlenou měsíční září, vždycky jsem ji kradmo
obešel, drže se stínů na jejím okraji. Džunglí jsem se šoural s hojnými
přestávkami, neboť kdykoliv jsem slyšel praskot lámaných větví — a já to
slyšel často — , strnul jsem s bušícím srdcem věda, že někudy v blízkosti jde
nějaké divoké zvíře. Tu a tam se na vteřinku vynořily a zase mizely velké,
tiché stíny, neslyšné, jako by se pohybovaly na polštářovaných tlapách. Jak
často jsem se zastavil s úmyslem vrátit se! Ale pokaždé pýcha překonala
strach a hnala mě dál, za cílem. Konečně — hodinky mi ukázaly, že je jedna s
půlnoci — jsem prolukou v džungli spatřil lesk vody, a do deseti minut jsem
byl mezi rákosím na pobřeží ústředního jezera. Břeh byl dokonale suchý, i lehl
jsem si a napil se s chutí vody, jež byla sladká a chladná. K místu, kde jsem
byl, vedla široká stezka, jež u břehu vykazovala množství rozličných otisků —
stop, které nasvědčovaly, že tu je jedno z napajedel zvěře. Těsně na okraji
vody byl velký, osamocený blok lávy. Vylezl jsem naň, a leže na horní
plošině, jsem měl vynikající rozhled na všechny strany.
První, co jsem spatřil, mne naplnilo úžasem. Když jsem popisoval, co jsem
viděl z vrcholku mocného ginkga, řekl jsem, že v protilehlé stěně útesu je
řádka černých skvrn, jež vypadají jako vchody do jeskyní. Když jsem se nyní
díval na tutéž skalní stěnu z menší vzdálenosti, viděl jsem tam kotoučky
světla, načervenalá, zřetelně ohraničená kolečka světla, jako by to byla kulatá
okna parníku, plujícího nocí. Napřed jsem myslel, že to je ohnivá láva,
průvodní zjev nějaké sopečné činnosti; pak jsem si však uvědomil, že tomu
tak být nemůže, protože vulkanická aktivita by se jistě projevila někde dole v
údolí, a nikoliv nahoře ve skalním útesu. Jaké jiné vysvětlení se tedy
nabízelo? Rudé skvrny musí být odleskem ohňů v jeskyních — ohňů, které
mohla roznítit jedině lidská ruka!
Na planině tudíž žily lidské bytosti. Toto byla vskutku novina, kterou jsme
mohli hrdě přinést do Londýna!
Dlouho, dlouho jsem tu ležel a pozoroval rudé, chvějící se skvrny světla.
Podle mého odhadu byly ode mne vzdáleny patnáct kilometr ů, ale i na tuto
vzdálenost bylo chvílemi znát, že ohně plápolají nebo na chvíli mizí, když
někdo v jeskyni prošel mezi ohništěm a východem. Co bych zato byl dal,
kdybych se byl mohl připlížit k jeskyním, nakouknout do nich a pov ědět svým
druhům, jak vyhlíží a jaké je plémě, jež žije v tak divné, zvláštní zemi! Bližš i
průzkum ovšem pro tuto chvíli nepřicházel v úvahu, ale jistě nemůžeme
opustit planinu, pokud nezískáme v tomto ohledu konkrétní v ědomosti.

122

Markétino jezero — moje vlastní jezero — leželo přede mnou jako velká tůň
rtuti, v jejímž středu se jasně zrcadlil měsíc. Muselo být mělké, protože jsem
viděl, že nad hladinu vyčnívá množství nevysokých písčin. Kamkoliv jsem se
podíval, tam jsem zahlédl známky života. N ěkdy to byly jen vlnky nebo kruhy
na hladině, někdy se vzduchem mihl stříbrný bok ryby, jindy jsem zahlédl
vyklenutý, břidlicově šedý hřbet nějaké plovoucí obludy. Jednou jsem na žluté
písčině rozeznal stvoření podobné obrovské labuti. Mělo nemotorné tělo,
dlouhatánský ohebný krk a čvachtalo po okraji ostrůvku. Potom vklouzlo do
vody a viděl jsem ještě hodnou chvíli vzepjatý krk a mrštnou hlavu, jak se
ladně vznášejí nad hladinou. Pak se zvíře ponořilo a zmizelo mi z dohledu.
Má pozornost byla záhy odvedena od vzdálené podívané a obrácena k tomu,
co se dělo přímo pode mnou. Dvě zvířata, podobná velkým pásovcům,
přiběhla k napajedlu a dřepla si na okraji jezera. Jejich dlouhé mrštné jazyky,
jež vypadaly jako červené stuhy, se střelhbitě nořily do vody a střelhbitě zase
mizely.
Za chvíli sem přišel velký jelen s rozložitým parožím, velkolepý zjev, jenž se
nesl jako král. Jelen i jeho laň a dva koloušci pili vedle pásovou. Nikde jinde
na světě neexistuje taková vysoká, neboť náš los by mu nesahal ani po
ramena. Za chvíli jelen varovně frkl a zmizel i s rodinou v rákosí. I pásovci
odcupitali do bezpečí. Nový příchozí, mimořádně obludné zvíře, se blížil po
v v •

v

pesme.
V první chvíli jsem si lámal hlavu, kdeže jsem už viděl tu nemotornou
postavu, ten naježený hřbet posázený trojúhelníkovými laloky, odkudže znám
tu divnou ptačí hlavu, skloněnou těsně k zemi. Pak mi svitlo: je to stegosaurus
— právě to zvíře, které Maple White zvěčnil ve svém skicáři a jež naráz
upoutalo Challengerovu pozornost! Toto tedy je stegosaurus, snad dokonce
týž exemplář, s nímž se americký malíř setkal. Země se chvěla pod hroznou
váhou ještěra, a když pil, rozléhalo se chlemstání tichou nocí. Po dobu p čti
minut byl stegosaurus mému lávovému balvanu tak blízko, že stačilo
natáhnout ruku a mohl jsem se dotknout ošklivých, klátících se lalok ů na jeho
hřbetě. Pak se odloudal a zmizel mezi valouny.
Pohled na hodinky mi řekl, že je půl třetí — a tudíž nej vyšší čas, abych
pomyslel na návrat. S trasou zpáteční cesty jsem si nemusel lámat hlavu. Sem
mne přivedl náš potůček, potůček se vlévá do ústředního jezera v místě, jež je
od mého stanoviště, co by kamenem dohodil. Při cestě k jezeru jsem měl říčku
po své levici, nyní musí být po pravici. Orientace tudíž byla snadná. Vyrazil
jsem bujaře, neboť jsem měl pocit dobře vykonané práce a vědomí, že
přináším svým druhům bohatou žeň nových poznatků. Největší senzací ovšem
123

byla existence ohnivých jeskyní a jistota, že jsou obývány nějakým plemenem
troglodytů. Ale kromě toho jsem mohl popsat ústřední jezero. Mohl jsem dále
vydat očité svědectví o jeho podivné zvířeně — a že jsem viděl mnoho druhů
prehistorického animálního života pozemního, s jakými jsme se dosud
nesetkali. Cestou k táboru jsem si říkal, že málokterý člověk na světě mohl
strávit podivnější noc a přispět jejím průběhem více do pokladnice lidských
vědomostí.
Přemílaje v hlavě takovéto myšlenky, lopotil jsem se vzhůru do stráně a byl
jsem snad na půli cesty domů, když mě jakýsi divný zvuk přiměl zanechat
snění o budoucnosti a vrátit se do času přítomného. Zvuk — napůl chrčení,
napůl hluboké, hrozivé vrčení — se ozýval kdesi za mnou. Bylo mi jasné, že
někde v mé blízkosti je nějaké divné zvíře, ale nic jsem neviděl a pro jistotu
jsem přidal do kroku. Ušel jsem snad půl kilometru, když se zvuk náhle ozval
znova, ale hlasitěji a ještě hrozivěji než předtím. Srdce mi přestalo bít, když
mi blesklo hlavou, že bestie — ať je jaká je — má určitě spadeno na mne.
Zamrazilo mě a vlasy na hlavě se mi zježily. Sápají-li se obludy této planiny
vzájemně na kusy, patří to k nevyzpytatelnému boji o existenci — , ale
představa, že se prehistoričtí dravci obracej i proti novověkému člověku, že
obmyslně stopují a chtějí uštvat k smrti člověka-korunu tvorstva, to byla
myšlenka otřesná a hrozná. Znova jsem si vzpomněl na děsný obraz jakoby z
nejhlubšího kruhu Dantova pekla, na zkrvavenou tlamu, kterou jsme vid ěli v
záři Roxtonovy pochodně. Kolena se pode mnou třásla, když jsem se zastavil
a vytřeštěnýma očima hleděl na stezku, jež v měsíčním světle ležela za mnou.
Kolem bylo hluboké ticho jako v krajině, o níž se nám zdá. Stříbrné paseky a
černé skvrny křoví — nic jiného jsem neviděl. Pak z toho ticha znova vyvřelo
hluboké, hrdelní zachrochtání, hrozivé a strašidelné jako předtím, ale nyní
ještě mnohem hlasitější a z větší blízkosti. Už nebylo pochyb: něco mi je na
stopě a každou minutou mne to dohání.
Stál jsem jako ochrnutý a stále jsem jen civěl na stezku, po níž jsem přišel.
Pak jsem to najednou zahlédl. Mezi křovinami na vzdáleném konci mýtiny,
kterou jsem přeběhl, se něco pohnulo. Velký temný stín se oddělil od tmavého
pozadí a vyhopsal do jasného měsíčního světla. Úmyslně říkám „vyhopsal",
protože zvíře se pohybovalo po způsobu klokanů. Skákalo — vzpřímené — na
mocných zadních nohách, zatímco ohnuté přední končetiny drželo před sebou.
Zvíře bylo výškou i šíří obrovské jako vzepjatý slon, ale pohybovalo se
navzdory neforemnosti nadmíru čile. V okamžiku, když jsem zvíře prvně
spatřil, doufal jsem, že to je iguanodont, tedy tvor neškodný, ale p řes své ne­
dostatečné paleozoologické vzdělání jsem záhy poznal, že to je zvíře načisto
124

jiné. Místo dobrácké, jelenu podobné hlavy velkého tříprstého býložravce
měla tato bestie širokou zavalitou palici a mordu, která nás v táboře tolik
vyděsila — tlamu ropuchy. Jak její divoký hlas, tak hrozná energie, s níž m ě
pronásledovala, obé mě poučilo, že toto je nesporně jeden z velkých
masožravých dinosaurů, nejhroznějších dravců v dějinách Země. Obrovský
skákající kolohnát se každých dvacet či kolik metrů zastavil, spustil se na
všechny čtyři a nosem se dotkl půdy. Čichem hledal mou stopu. Tu a tam ji na
krátkou chvíli ztrácel, ale vždycky ji brzo zase našel a hrnul se rychlými
skoky dále po mé pěšině. Ještě nyní, když vzpomínám na ten zlý sen, vyráží
mi na čele studený pot. Co jsem si měl počít? V ruce jsem třímal brokovnici,
dobrou leda na lov koroptví. Nač by mi ted byla? Zoufal e jsem se rozhlížel po
nějaké skále nebo po vysokém stromu, ale byl jsem v k rovinaté džungli a v
dohledu jsem neměl nic vyššího než mladý stromek — a já dobře věděl, že ten
netvor za mnou je s to ulomit průměrný strom, jako by to byl rákos. Jediná
moje naděje byla v útěku. Na hrbolatém, špatně schůdném terénu jsem
nemohl vyvinout žádnou rychlost, ale jak jsem se zoufale rozhlížel, spat řil
jsem zřetelnou tvrdě udusanou stezku, která protínala mou kamenitou p ěšinu.
Byla to stezka vyšlapaná zvěří a viděli jsme jich na naší výpravě už několik.
Zde mi snad kynula záchrana, neboť jsem byl dobrý běžec a ve znamenité
kondici. Odhodiv nanicovatou flintu, vyrazil jsem na pětistovku, jakou jsem
neudělal ani předtím, ani od té doby. Nohy i ruce mě bolely, hruď lapala po
vzduchu, myslel jsem, že mi hrdlo pukne nedostatkem vzduchu — ale hrůza z
pronásledovatele mne štvala a já pádil a pádil. Konečn ě jsem se zastavil, nejsa
schopen pohybu. Na okamžik jsem myslel, že jsem bestii set řásl. Na pěšině za
mnou totiž bylo ticho. Ale vzápětí se rozlehla rána — zvuk, jaký vydávají
lámané a trhané stromy, a hned nato zaduň ěly kroky obludných noh a zahučel
dech obřích plic: bestie mi byla znova na stopě. Byla mi doslova v patách.
Můj konec nadešel.
Jaký blázen jsem byl, že jsem tak dlouho otálel! Do této chvíle mě netvor
honil podle čichu — a šlo mu to pomalu. Nyní však, když jsem se dal na út ěk
po stezce, mě zahlédl, od této chvíle mě sledoval zrakem a vyšlapaná stezka
mu ukazovala, kde jsem. Teď řízl zatáčku a hrnul se na mne dlouhými skoky.
Měsíc osvětloval jeho vypoulené oči, řady ohromných zubů v otevřené tlamě
a lesknoucí se drápy na konci krátkých, silných předních končetin. S
výkřikem hrůzy jsem se obrátil a zběsile pádil dál po stezce. Udýchané supění
zvířete bylo čím dál tím hlasitější. Jeho těžký dupot mi už zněl po boku.
Každou vteřinu jsem čekal, že ucítím v zádech jeho drápy. A pak se znenadání
rozlehl praskot — a já padal do neznáma a všude vůkol byla tma a ticho.
125

Když jsem se probral z bezvědomí — jež myslím nemohlo trvat déle než
několik minut — , ucítil jsem nadmíru hnusný a pronikavý zápach. Natáhnuv
ve tmě ruku, nahmatal jsem něco jako velký kus masa. Druhá ruka spočinula
na silné kosti. Vysoko nade mnou byl kruh hv ězdné oblohy, což mi řeklo, že
ležím na dně hluboké jámy. Pomalu jsem se sebral a postavil na nohy a
ohmatal se. Celé tělo mě bolelo a byl jsem jak polámaný — ale jenom jako
polámaný: neutrpěl jsem žádnou zlomeninu a ani žádný kloub nebyl
neohebný. Když se mi ve zmateném mozku vybavily okolnosti mého p ádu,
zděšeně jsem se podíval vzhůru očekávaje, že uvidím před pozadím blednoucí
oblohy obrysy hrozné dinosauři hlavy. Ale po netvoru nebylo nahoře vidu, ba
ani slechu. Začal jsem tedy — šmátraje kolem sebe — opatrně obcházet dno
jámy, neboť jsem chtěl zjistit, co to je za prohlubeň, do které mě osud v
hodině dvanácté uvrhl.
Byla to, jak jsem už řekl, kruhovitá jáma s příkrými stěnami a rovným dnem o
průměru nějakých deseti kroků. Dno bylo poseto velkými kusy masa většinou
v nej vyšším stupni rozkladu. Vzduch byl přiměřeně otravný a hnusný.
Klopýtaje a zakopávaje o tyto zahnívající žvance, narazil jsem pojednou na
cosi tvrdého a zjistil, že to je kolmý kůl, pevně zapuštěný do středu dna. Byl
tak vysoký, že jsem nedosáhl na jeho vrchol a seznal jsem, že k ůl je pokrytý
vrstvou jakoby mastnoty. Najednou jsem si vzpomn ěl, že mám v kapse cíno­
vou krabici s voskovými zápalkami. Škrtl jsem jednu a konečn ě jsem si mohl
utvořit představu o jámě, do níž jsem padl. O jejím vzniku nemohlo být
pochyb: byla to past — nastražená rukou člověka. Kůl, vysoký na tři metry,
byl nahoře zašpičatělý a po celé délce černý sraženou krví zvířat, která se naň
nabodla. Rozházené maso — to byly zbytky obětí, kusy odříznuté od kůlu,
aby past byla nalíčená na další zvíře, které se tudy slepě pohrne. Vzpomenul
jsem si na Challengerovo tvrzení, že člověk na této náhorní planině nemůže
existovat, protože by — jsa jen chabě ozbrojený — neobstál proti obludám,
které se zde potulují. Nyní však mi bylo jasné, jakým způsobem může přece
jen obstát. Domorodci — ať jsou jací jsou — mají bezpečná útočiště v
jeskyních s vchodem tak úzkým, že jím ješt ěři nemohou proniknout. Vyvinutý
mozek pak lidem umožňuje líčit na vyšlapaných stezkách zvěře pasti pokryté
větvemi — pasti, které zničí zvíře navzdory jeho síle a mrštnosti. Člověk
vždycky podrží vrch! Zlézt stěnu jámy nebylo pro zdatného člověka obtížné,
ale dlouho jsem váhal, než jsem si troufl vylézt a dostat se tím znova do
dosahu hrozného zvířete, jež mě málem zahubilo. Jak jsem mohl vědět, že
nečíhá v nejbližším křovisku a nečeká, až se zase objevím? Nicméně jsem si
nakonec dodal
126

odvahy, hlavně proto, že jsem si vzpomněl na rozhovor Challengera se
Summerleem o zvycích velkých ještěrů. Oba profesoři se shodovali na tom, že
obludy v podstatě nemají mozek, že v jejich malinkých lebečních dutinách
není místa pro rozum — a zmizely-li z povrchu ostatního světa, bylo to určitě
z důvodu jejich vlastní tuposti, která jim znemožnila p řizpůsobit se měnícímu
se prostředí.
Kdyby tedy ještěr na mě čekal a číhal, znamenalo by to, že rozpoznal, co se
stalo. To by zase předpokládalo, že je nadán schopností rozpoznat vztah mezi
příčinou a výsledkem. Vycházeje z názoru našich profesorů, usoudil jsem, že
zvíře rozumem nenadané a vedené toliko matným draveckým ins tinktem
upustí od lovu, když jsem mu zmizel. Snad chvíli p řekvapeně posečká, ale pak
odejde a bude hledat jinou kořist. V té naději jsem vyšplhal k okraji jámy a
rozhlédl se. Hvězdy hasly, obloha bledla a chladný ranní vánek mi příjemně
ovíval tvář. Po mém nepříteli nebylo vidu ani slechu. Pomalu jsem vylezl a
chvíli jsem seděl na zemi, připraven okamžitě skočit zpátky do svého útočiště,
kdyby se někde ukázalo nějaké nebezpečí. Potom uklidněn naprostým tichem
a přibývajícím světlem, jsem sebral veškerou svou odvahu a plížil se zpět
stezkou, po níž jsem přišel. Cestou jsem našel a sebral zahozenou brokovnici a
krátce poté jsem narazil na potůček, jenž byl mým ukazatelem směru. A tak
— často a ustrašeně se ohlížeje —jsem putoval domů.
A pak mi něco rázem připomnělo mé druhy. Jasným, tichým vzduchem
ranního jitra práskl z velké vzdálenosti, ale ostře 'a tvrdě, výstřel z kulovnice.
Zastavil jsem se a naslouchal, leč nic dalšího se neozvalo. Nap řed jsem se lekl
v domněnce, že na ně přikvačilo nějaké náhlé nebezpečenství. Pak mi napadlo
vysvětlení prostší a přirozenější. Byl už bílý den. Snad si řekli, že jsem
zabloudil v lese a vypálili ránu, aby mně pomohli najít cestu domů. Pravda,
pevně jsme si předsevzali nestřílet, ale jestli pojali domněnku, že jsem v ne­
bezpečí, jistě neváhali. Na mně nyní bylo pospíchat, cu nejrychleji se vrátit a
uklidnit je.
Byl jsem unavený a vyčerpaný, takže jsem nepo stupoval tak rychle, jak bych
byl chtěl; ale konečně jsem se dostal do povědomých končin. Po levici jsem
měl bažinu pterodaktylů; tamhle vpředu je mýtina iguanodontů. Teď už je
mezi mnou a mezi Challengerovým srubem jen poslední pruh lesa. Vesele
jsem zahalekal, abych je zbavil obav o svůj osud. Jedinou odpovědí však bylo
ticho tak zlověstné, až se mi srdce sevřelo. Přidal jsem do kroku, rozběhl se.
Spatřil jsem zarebu, netknutou, takovou, jak jsem ji opustil — jen vrata byla
otevřená. Vběhl jsem dovnitř. Ve studeném světle se mým zrakům naskytla
děsivá podívaná. Naše věci byly bohapustě rozházené po zemi; moji druhové
127

byli titam, a poblíž doutnajícího ohniště byla tráva rudě zbarvená příšernou
kaluží krve.
Byl jsem náhlým šokem tak vyveden z rovnováhy, že jsem byl po n ějakou
dobu snad nepříčetný. Matně si pamatuju — jako člověk vzpomíná na zlý sen
— , že jsem pobíhal lesem kolem prázdného tábora, a divoce volal své druhy.
Žádná odpověď nepřicházela z mlčenlivých stínů. K zoufalství mne doháněla
děsná myšlenka, že je snad už nikdy nespatřím, že zůstanu sám a opuštěný v
této hrozné zemi, odkud není možno sestoupit do okolního světa, že mi je
snad souzeno žít a zemřít v tomto přízračném kraji. Málem bych si v zou­
falství byl rval vlasy a tloukl se do hlavy. Teprve nyní jsem si uv ědomil, jak
jsem se naučil spoléhat na své druhy, na Challengerovu neotřesitelnou
sebedůvěru a na suverénní, humornou chladnokrevnost lorda Roxtona. Bez
nich jsem byl jako dítě ve tmě, bezradný a bezmocný. Nevěděl jsem, kam se
obrátit nebo co udělat především.
Dlouho a dlouho jsem tu seděl, načisto zmatený. Pak jsem se vzchopil a
umínil si, že zjistím, jaké neštěstí mohlo stihnout mé druhy. Spoušť v táboře
nasvědčovala nějakému útoku a výstřel z pušky snad označoval dobu, kdy k
útoku došlo. Ze skutečnosti, že výstřel byl jen jeden, jsem usoudil, že v mžiku
bylo po všem. Pušky ještě ležely na zemi, a jedna z nich — kulovnice lorda
Johna — měla v komoře prázdnou nábojnici. Přikrývky Challengera a
Summerleea byly blízko ohniště — oba profesoři tedy v kritickou chvíli spali.
Bedničky střeliva a potravin byly divoce rozházené a válely se po zemi jako
smetí. Týž osud sdílely naše nešťastné fotoaparáty a kazety s deskami, nic
však nechybělo. Na druhé straně ale zmizely všechny volně skladované
potraviny — a pamatoval jsem si, že jich bylo velmi mnoho. Nájezd byl tedy
dílem zvířat, nikoliv domorodců, protože lidé by zde nebyli zanechali nic.
Ale byla-li to zvířata (nebo jedno hrozné zvíře) — co se stalo s mými přáteli ?
Dravá šelma jistě by je byla zahubila a nechala zde jejich pozůstatky. Pravda,
ta hrozná kaluž krve svědčila o násilí. A obluda, jaká mě v noci honila — ta
mohla odnést oběť tak snadno, jako kočka odnáší myš. V tom případě by ji
ostatní dva arci pronásledovali, jistojistě by si však vzali s sebou pušky. Čím
víc jsem si lámal svou obluzenou, unavenou hlavu, tím mén ě se mi dařilo najít
nějaké přijatelné vysvětlení. Prohledával jsem okolní lesy, aniž jsem našel
stopy, jež by mi pomohly utvořit si jednoznačný úsudek. Jednou jsem
zabloudil a jenom čiročirým štěstím jsem tábor zase našel.
Pojednou mi hlavou bleskla myšlenka, jež alespoň trochu potěšila mé srdce.
Nebyl jsem na světě tak úplně sám. Dole, u paty útesu, v doslechu mého hlasu
čeká věrný Zambo. Došel jsem na kraj planiny a podíval se dolů. A vskutku:
128

dřepěl, zabalený do přikrývek, u ohně svého malého tábora. Ale k mému
úžasu seděl proti němu další muž. Srdce mi radostí poskočilo, neboť jsem
myslel, že jeden z mých druhů se dostal bezpečně dolů. Než druhý pohled
naději uhasil. Vycházející slunce se rudě odráželo od pleti toho druhého
člověka. Byl to Indián. Hlasitě jsem zahoukal a zamával kapesníkem. Za
chvilenku Zambo zvedl hlavu, zamával mi rukou, obrátil se k „v ěži" a začal
vystupovat. Netrvalo dlouho a stál v mé blízkosti a s hlubokým zármutkem
naslouchal mému vyprávění.
„Ďábel je vzít, masa Malone, jako že já tu stát," řekl. „V yjít do země ďábla,
pane, a on si vás všechny vzít k sobě. Vy si dát poradit, masa Malone, a rychle
jít sem dolů, sice vás taky dostat." „Jak bych se mohl dostat dolů, Zambo?"
„Vy vzít šlahouny a liány ze stromů. Hodit je sem. Já je přivázat tady k pahýlu
a vy tak mít most."
„Na to jsme už mysleli. Ale nejsou zde popínavé rostliny, které by nás
unesly." „Vy poslat pro provazy, masa Malone." „Koho mohu poslat — a
kam?" „Vy poslat do indiánské vesnice. Hromada kožených provazů v
indiánské vesnici. Indián zde dole. V y ho poslat." „Kdo to je?"
„Jeden z našich Indiánů. Ostatní mu nabít a vzít jeho plat. On se k nám vrátit.
Teď ochotný odnést dopis, přinést provaz — všecko udělat." Odnést dopis!
Proč ne? Možná že by přivedl pomoc. Ale tak, či onak, byl by zárukou, že
naše životy nebyly vynaloženy mamě a že zpráva o tom, co jsme získali pro
vědu, dojde našim přátelům doma. Dva dopisy jsem už měl hotové a jenom
čekaly na nějakého posla. Celý dnešní den hodlám věnovat stylizaci třetího
psaní, které přivede mou reportáž a jour. Indián to všechno může vzít zpátky
do světa. Nařídil jsem proto Zambovi, aby přišel večer, a celý smutný,
poustevnický den jsem strávil popisem toho, co jsem v noci zažil. Také jsem
napsal na list papim zprávu, určenou kterémukoliv bílému obchodníko vi nebo
kapitánu říčního parníku, kterého se Indiánovi podaří najít. Zapřísahal jsem
neznámého adresáta, aby se postaral o p řísun lan, protože na nich závisí naše
životy.
Tři reportáže i otevřený list jsem večer hodil Zambovi. Hodil jsem mu také
svou peněženku, obsahující tři anglické zlaté mince, každá v hodnotě přes
libm šterlinků. Peníze byly určeny Indiánovi s tím, že dostane ještě dvakrát
tolik, vrátí-li se s lany.
Nyní tedy, vážený pane šéfredaktore McArdle, jste informován, jakým
způsobem se mkopis k Vám dostal — a také budete znát pravdu v případě, že
se Váš dopisovatel odmlčí navždy, a dříve než splnil své poslání. Dnes jsem
příliš unavený a příliš deprimovaný, než abych si mohl sestavit nějaký plán.
129

Ale zítra musím vymyslet způsob, jak zůstat ve styku s tímto táborem, a přece
pátrat v širokém okolí po stopách mých nešťastných přátel.

130

13.

Podívaná, na kterou nikdy nezapomenu
Slunce onoho smutného večera právě zapadalo, když jsem na obrovské pláni
pod sebou spatřil osamělou postavu Indiána. Díval jsem se za ním, za naší
slabounkou nadějí v záchranu, dokud nezmizel ve stoupající večerní mlze,
narůžovělé prosvícené zapadajícím sluncem, v mlze, která halila prostor mezi
dálnou řekou a mnou. Už byla tma, když jsem se konečně vracel do našeho
zbědovaného tábora, a poslední, co jsem dole viděl, byla rudá zář Zambova
ohně — jediný světlý bod v širém světě, a zároveň i v mé sklíčené mysli. A
přece mi nyní bylo lépe než kdykoliv od chvíle, kdy na mne dopadla ta
zdrcující rána. Hřálo mne pomyšlení, že svět ví, co jsme vykonali, a že v
nejhorším naše jména nezahynou zároveň s našimi těly, ale budou žít v
povědomí příštích generací, spojená s výsledky našeho usilování.
Spát v prokletém táboře — to byla hrozná představa. Ale ještě děsnější byla
představa nocovat v džungli. A přece nebylo třetí možnosti. Na jedné straně
nu napovídala opatrnost, abych zůstal vzhůru a na stráži, ale vyčerpaný
organismus prohlašoval, abych takový nápad pustil z hlavy. Vylezl jsem na
velkou větev mocného ginkga, ale oblá haluz a hladký její povrch neskýtaly
bezpečný hrad. V okamžiku zdřímnutí bych byl jistojistě spadl a zlomil si vaz.
Slezl jsem tedy a dumal, co podniknout. Nakonec jsem zahradil vchod naší
zareby, rozdělal tři ohně tak, že tvořily trojúhelník, pořádně jsem se najedl a
pak usnul tvrdým spánkem, z něhož jsem byl probuzen způsobem podivným,
ale velevítaným. Bylo to časně zrána, při rozbřesku dne, když jsem pocítil na
paži dotek čísi ruky. Rozechvěle jsem vyskočil a sáhl po pušce — a pak jsem
radostí vykřikl, neboť jsem v chladném šedém světle rozpoznal, že vedle mne
klečí lord John.
Byl to on — a přece to nebyl on. Až doposud jsem znal lorda Roxtona jako
muže klidného, korektního a vždycky úpravného jako ze škatulky. Nyní byl
sinalý, oči měl vytřeštěné a oddychoval, lapaje dech, jako člověk, jenž rychle
a dlouho utíkal. Ztrhanou tvář měl podrápanou a zkrvavenou, šaty jeden cár a
tropická přílba tatam. Užasle jsem na něho civěl, ale nedal mi možnost
vyptávat se.

131

„Rychle, mládenče! Rychle!" křičel, chvatně sbíraje věci rozházené po táboře.
„Na každé vteřině záleží. Vezměte pušky — obě! Ty druhé vezmu já. A teď
všechnu munici, co stačíte pobrat. Naplňte si kapsy. A ještě nějaké jídlo. Půl
tuctu konzerv postačí. Tak je to v pořádku! Nezdržujte se mluvením nebo
přemýšlením. Pohněte sebou, sic je po nás!"
Ještě jsem napolo spal, ještě jsem vůbec nevěděl, co se děje, ale už jsem za
ním bláznivě pádil lesem, pod každou paží pušku, v každé ruce hromadu
různých věcí. Lord John kličkoval nejhustším podrostem, až našel houštinu v
mlází, houštinu zdánlivě neproniknutelnou. Do ní se prodral, nedbaje tmí, a
padnuv v jejím středu k zemi, stáhl mě k sobě.
„Tak!" řekl, popadaje dech, „zde jsme myslím v bezpečí. Pohrnou se na tábor,
jako že dvě a dvě jsou čtyři. Bude to první, nač pomyslí. Ale tohle pro n ě bude
hlavolam."
„Co se vůbec děje?" zeptal jsem se, když jsem zase popadl dech.„Kde jsou
naši profesoři? A vůbec — kdo nás honí?"
„Opolidé," řekl. „Bestie k pohledání! Nemluvte příliš hlasitě — mají jemné
uši — a také bystré oči, ale pokud jsem viděl, nemají vyvinutý čich, a tak
nemyslím, že by nás mohli vyčenichat. Kde jste byl, mladý muži? Vyhnul jste
se znamenité šlamastice."
Několika šeptanými větami jsem mu vyložil, co jsem dělal. „Pěkné nadělení,"
řekl, když slyšel o dinosaurovi a o jámě. „Není to tu žádná zotavovna, viďte?
Ale nevěděl jsem, co všechno se zde může přihodit, dokud nás nelapili ti čerti.
Jednou mě chytili papuánští lidožrouti, ale to byli uhlazení kavalí ři u srovnání
s touhle sebrankou." „Jak se to stalo?" zeptal jsem se. „Bylo to časně zrána.
Naši učení přátelé se právě chystali vstát. Ještě se ani nezačli hádat. Najednou
začaly pršet opice. Padaly hustě jak jablka, když zatřesete stromem. Hádám,
že se houfovaly za tmy a bylo jich, až se větve toho velkého ginkga pod nimi
prohýbaly. Jednoho jsem střelil do panděra, ale než jsme věděli, oč kráčí, měli
v

nás na lopatkách. Říkám jim opice, ale třímali v rukách hole a kameny a
domlouvali se navzájem jakousi hatmatilkou, nakonec nám svázali ruce
popínavými rostlinami — takže mají víc fortele než všechna zvířata, co jsem
na svých čundrech kdy viděl. Jsou to opolidé — té sorty, co se jí říká
chybějící článek', a moc bych dal za to, kdyby pořád ještě chyběli. Já bych je
nepostrádal. Odnesli svého raněného soukmenovce — krvácel jako píchnuté
čuně — a pak se posadili kolem nás. A jestli jsem kdy viděl neoblomnou
vraždychtivost, viděl jsem ji v jejich tvářích. Jsou to velcí chlapi, tak velcí jak
člověk a notně silnější. Mají divné oči, skelné a šedé pod zrzavými chomáči
obočí, a prostě kolem nás seděli a vítězoslavně na nás civěli, div škodolibou
132

pýchou nekokrhali. Challenger není žádný jelimánek, ale i jemu to vzalo tipec.
Potom nějak dokázal postavit se na nohy a řval na ně, aby nás tedy oddělali a
my to měli odbyté. Myslel jsem, že se nenadálostí situace trochu pominul s
rozumem, protože zuřil a klnul jim jako choromyslný. Kdyby byl měl před
sebou shromáždění svých oblíbených novinářů, nemohl jim nadávat hůř."
„A co dělali oni?" Byl jsem uchvácen podivným příběhem, který mi lord John
šeptal do ucha, drže v ruce odjištěnou pušku, a aniž ustal rozhlížet se ostražitě
všemi směry.
„Myslel jsem, že nadešla naše poslední hodinka, ale zatím jim to vnuklo
nějaký nový nápad. Kecali a žvanili tou svou hantýrkou jeden přes druhého.
Potom si jeden z nich stoupl vedle Challengera. Budete se tomu smát, mladý
muži, ale na mou duši a na sto hříchů — mohli to být příbuzní! Nevěřil bych
tomu, kdybych to nebyl viděl na vlastní oči. Ten starý opočlověk — jejich
pohlavár — byl prostě Challenger v zrzavém provedení, se všemi oso bitými
půvaby našeho přítele, ještě poněkud zdůrazněnými. Měl stejně krátký trup,
mocná ramena, kulatý hrudník, žádný krk, mohutné nazrzlé vousisko,
chomáčovité obočí, oči, které arogantně říkají ,No a co?' ,Vem vás čert!' a
veškeren další Challengerův repertoár. Když si opočlověk stoupl vedle
Ghallengera a položil mu tlapu na rameno, byl obrázek kompletní. Sum­
merlee dostal menší hysterický záchvat a smál se, až řičel. Opolidé se smáli
taky — nebo aspoň hýkavě napodobili řehot — a pak nás začali vléct
pralesem. Pušek a věcí vůbec se nedotkli — považovali je patrně za
nebezpečné — , ale odnesli všechny naše volně uložené potraviny. Summerlee
a já jsme si cestou zkusili svoje — má kůže a šaty jsou toho důkazem — ,
protože nás táhli rovnou jak podle pravítka, keř nekeř včetně ostružiníků, a
jejich vlastní pokožka je jak tlustá vepřovice. Ale Challenger si mohl lebedit:
čtyři opolidi ho nesli na ramenou a cestoval jako římský císař. Co to?"
Zaslechli jsme z dálky divný klapavý zvuk, ne nepodobný kastanětám.
„Tady je máte," řekl lord John a nabíjel druhou dvouhlavňovou kulovnici.
„Nabijte si také obě bouchačky, chlapče-a-kamaráde-můj, a pusťte z hlavy
nápad, že bychom se mohli dát chytit živí! To co slyšíte, to je hluk, který
dělají, když jsou vzrušeni. A při svátém Jiřím drakobijci — měli by čím se
vzrušovat, kdyby nás mohli přivést jako výstavní kousky. A žádná romantika
by z toho nekoukala. Znáte tu čítankovou baladu O rekovném konci gardy?
,Kolkolem mrtvých val (a oni v jeho středu), v chladnoucích rukách mrtví drží
pušky...' To jenom, abyste věděl, že by to takové nebylo. — Slyšíte je?" „Musí
být velmi daleko." „Ta malá hrstka jim nepomůže, ale mám za to, že rozeslali
pátrací hlídky po celém lese. Ale abych nezapomněl svou řeč. Vyprávěl jsem
133

vám svoje Jobovy zvěsti. Netrvalo dlouho a došli s námi do svého m ěsta — ve
velkém háji poblíž okraje útesů muselo být pohromadě asi tisíc chat,
postavených z větví a listí. Je to odsud snad čtyři, snad šest kilometrů. Ti
hnusové mě ohmatali od hlavy k patám a mám dojem, že se pocitu špíny
jakživ nezbavím. Svázali nás — ten chlap, co měl na starosti mě, uměl dělat
uzly jako starý mořský vlk — , a tak jsme leželi bradou vzhůru pod stromem a
nějaký odporný opičák-kolohnát s kyjem v ruce nás hlídal. Když říkám ,nás',
míním tím Summerleea a sebe. Challenger sed ěl na stromě, cpal se ananasem
a lebedil si. Musím říct, že dokázal propašovat nám něco ovoce a že
vlastnoručně trochu uvolnil naše pouta.
Kdybyste ho byl viděl, jak sedí na tom stromě, jak se tam bratříčkuje se svým
dvojčetem, a kdybyste ho byl slyšel, jak svým dunivým basem zpívá ,Zvo ňte,
zvony!' — protože jakákoliv hudba je zřejmě přivádí do lepší nálady — , byl
byste se smál. Ale nám do smíchu nebylo, to si dovedete představit. Opolidé
byli ochotni nechat Challengera dělat, co chce, ovšem jen do určitých mezí.
Na nás dva však byli jako kati. Ale všichni tři jsme byli rádi, že jste na
svobodě a že naše zápisky jsou ve vašem opatrování.
A teď vám, mladý muži, povím něco, co vás překvapí. Říkal jste, že jste viděl
doklady o existenci domorodých lidí, ohně a pasti a podobné. Nuže — my
viděli ty domorodce samotné!

Jsou to chudáci drobnější postavy,

s

ustaranými, sklíčenými tvářemi, a vůbec se jim člověk proto nemůže divit.
Vypadá to, že lidé obývají jednu část planiny — tamhletu, kde jste viděl
jeskyně — a opolidé ovládají druhou stranu. A mezi oběma zuří neustálá
válka na život a na smrt. Taková je situace, pokud jsem jí správn ě porozuměl.
Nu — a včera se opolidé zmocnili tuctu lidí a přivedli je jako zajatce. Takové
brebentění a ječeni jste jakživ neslyšel. Ti zajatci byli pomenší chlapíci rudé
pleti a byli tak pokousáni a podrápaní, že sotva šli. Opolidé dva z nich zabili
na místě — jednomu skoro utrhli paži — a bylo to hrozné zvěrstvo. Ti
domorodci jsou stateční chlapíci, ani nekvikli, ale nám se z toho ud ělalo
špatně, Summerlee omdlel a i Challenger měl namále. Myslím, že vypadli —
nezdá se vám také?" Napjatě jsme poslouchali, ale krom štěbetání a zpěvu
ptáků nic nerušilo hluboký mír lesa.
Lord John pokračoval: „Myslím, že jste ještě nikdy neměl tak na kahánku,
chlapče-a-kamaráde-můj, jako včera. Na vás zapomněli jenom proto, že
chytali ty Indiány. Jinak by se byli pro vás vrátili do tábora, jako že dv ě a dvě
jsou čtyři, a byli by vás shrábli. Ovšemže jste měl pravdu, když jste říkal, že si
nás od samého začátku hlídali z toho stromu, a velmi p řesně věděli, že nás je o
jednoho míň. Ale měli plnou hlavu nového úlovku, a tím se stalo, že jsem vás
134

ráno probudil já, a ne horda opic. Abych se vrátil, kde jsem p řestal — bylo to
potom hrozné. Bože na nebi — je to všechno dohromady jako zlý sen, jako
noční můra! Pamatujete tu houštinu naježených špičatých bambusů tam dole,
kde jsme našli kostru toho Američana? Tak tedy: ten bambusový háj je přesně
pod opičím městem a je popravištěm pro jejich zajatce. Jistě bychom mezi
bambusy našli hromadu dalších koster, kdybychom se po nich pídili. Naho ře
na planině mají opolidé mýtinu, jakousi přehlídkovou pláň, protože s po­
pravami nadělají moc ceremonií. Jeden chudák zajatec po druhém musí skočit
dolů, a opolidé se baví pozorováním, zda se ubožák jenom rozbije na
cimprcampr nebo zda se nabodne na bambusy.
Opičáci nás přitáhli na kraj útesu, abychom se podívali, a celý kme n se tam
nahrnul, čtyři Indiáni skočili, a bambusy jimi projely jak pletací drát plackou
másla. Není divu, že jsme našli nebohého Yankeeho s žebry prorostlými
bambusem. Bylo to hrozné — ale bylo to taky zatraceně zajímavé. Všichni
jsme koukali na skokany jak uhranutí, i když jsme byli přesvědčeni, že se za
chvíli sami ocitneme na odrazovém můstku.
Dopadlo to jinak. Šest Indiánů si nechali na dnešek — tak jsem tomu alespoň
porozuměl — ale hádám, že nám v tom představení přidělili roli hvězd.
Challenger tomu snad unikne, ale Summerlee a já jsme určitě na programu.
Řeč těch opolidí je zpoloviny posunčina, není tedy obtížné chápat, co
povídají. Tak jsem si řekl, že je na čase, abychom se pokusili zmizet. Trochu
jsem o tom podumal a objasnil si několik možností. Všechno přemýšlení o
tom, jak se vypařit, jsem měl na krku sám, protože Summerlee k ničemu nebyl
a Challenger jakbysmet. Jednou měli možnost spolu mluvit, ale hned se začali
handrkovat, protože se nemohli dohodnout o v ědeckém utřídění těch zrzavých
satanášů, kteří nás lapili. Jeden tvrdil, že to jejavánský dryopithecus, druhý si
postavil hlavu, že to je pithecanthropus. Jiné starosti ti blázni nemají — jsou
to cvokové, jeden jako druhý. Ale jak jsem řekl, já kápl na fakta, která
vypadala slibně. Jedno z nich je, že ty bestie nejsou s to běžet na volné dráze
tak rychle jako člověk. Víte, oni totiž mají krátké nohy a ještě k tomu do O, a
jsou těžká váha. I Challenger by mohl nejlepšímu z nich dát při stovce pár
metrů náskoku — a vy nebo já bychom jim to natřeli jak olympionici
batolatům. Druhým faktem je, že nemají potuchy o puškách. Myslím, že do
této chvíle nepochopili, jak se ke svému bebíčku dostal chasník, kterého jsem
postřelil. Pořád jsem si říkal: dostat se k našim flintám, tak se dobročinnosti
meze nekladou.

135

Zkrátka a špatně, s těmito úvahami jsem se ráno odporoučel. Svého hlídače
jsem uzemnil čutnutím do panděra a odstartoval jsem směr tábor. Tam jsem
pobral vás a pušky, a teď jsme tady." „Ale co profesoři?" zvolal jsem zděšeně.
„Musíme pro ně dojít do čpícího města. To je jasné. Vzít s sebou jsem je
nemohl. Challenger byl na stromě a Summerlee příliš zdrchaný, než aby mohl
běžet. Jediná šance byla: dostat se k bouchačkám a pokusit se je vysvobodit.
Toť se ví — je docela možné, že je opičáci ze vzteku na místě odrovnali.
Nemyslím, že by něco udělali Challengerovi, ale za Summerleea bych nemohl
ručit. Jeho konec byl a je jenom otázka času. To je jeden krát jisté, takže jsem
jeho situaci nezhoršil, když jsem práskl do bot. Ale čest nám velí vrátit se a
dostat je odtamtud — nebo sdílet s nimi jejich osud. A teď hezky poklusem
zpytujte své osrdí, chlapče-a-kamaráde-můj, protože do večera se to musí
rozhodnout."
Pokusil jsem se zde napodobit Roxtonovu svéráznou mluvu, řeč proloženou
krátkými, úsečnými větami, jeho tón zpola žertovný, zpola lehkomyslný, jeho
rčení místy sportovní, místy študácká. Byl to rozený vůdce. S rostoucím
nebezpečím rostla i rozmarnost jeho chování a jadmost výrazů. Chladné oči
mu ožily třpytem horoucího života a donkichotský knír se mu zježil
radostným

vzrušením.

Jeho

záliba

v

nebezpečích,

jeho

intenzívní

vychutnávání dramatičnosti všech dobrodružství — o to intenzivnější, že uměl
své sklony ovládat — jeho důsledné přesvědčení, že každé nebezpečenství je
jakýmsi sportem, prudkým utkáním mezi vámi a osudem, hrou, kde v banku je
smrt — to všechno z něho dělalo ideálního druha pro situaci, v jaké jsme se
ocitali. Nebýt našich obav o osud přátel, byl bych se s nezkalenou radostí vrhl
po boku takového muže do takového podnikání. Hoto vili jsme se vstát z krytu
v mlází, když jsem na paži ucítil pevný stisk jeho ruky. „Při svátém Jiřím
drakobijci," zašeptal, „tady je máme!"
Z místa, kde jsme leželi, bylo vidět do hnědé uličky mezi kmeny a větvemi, na
stezku překlenutou zeleným loubím. A právě tudy procházela parta opolidi.
Šli husím pochodem — měli skutečně nohy do O — klusali shrbeně, chvílemi
se rukama dotýkali země a kroutíce hlavami rozhlíželi se doleva i doprava.
Ačkoliv jim přikrčené držení těla ubíralo na výšce, odhadl jsem jejich míru na
metr pětašedesát nebo tak nějak. Měli dlouhé paže a ohromné hrudníky.
Mnozí z nich třímali klacky a z dálky vypadali jako zástup velmi vlasatých —
nebo chcete-li chlupatých — pokřivených lidských bytostí. Chvíli jsem je
viděl načisto zřetelně. Pak se mi ztratili v křoví.
„Setkání se odkládá," řekl lord John, který od prvního okamžiku držel pušku v
ruce. „Nejlépe uděláme, zůstaneme-li zde v tichosti ležet, dokud nevzdají

136

hledání. Potom uvidíme, jestli se nám podaří dostat se do jejich města a
jaksepatří s nimi zatočit. Posečkejme hodinku a pak vyrazíme."
Času jsme využili prakticky: otevřeli jsme si jednu z konzerv a nasnídali se.
Lord Roxton neměl od včerejšího rána v ústech, leda trochu ovoce, a jedl jako
člověk na pokraji smrti hlady. A potom jsme se konečn ě vydali na záchrannou
expedici. Kapsy se nám dmuly municí a v každé ruce jsme m ěli pušku. Než
jsme odešli, pečlivě jsme označili náš malý kryt v mlází a směr na
Challengerův srub, abychom se v případě potřeby mohli rychle orientovat.
Mlčky jsme se plížili křovinami, až jsme dorazili skoro na samý kraj útesů
poblíže starého tábora. Tam jsme se zastavili a lord John mi vyložil hlavní
body svého plánu.
„Pokud jsme v hustém lese, může si ta svinská holota s námi dělat, co jí libo,"
řekl. „Mohou nás vidět, ale my nemůžeme vidět je. Na širém prostranství je
situace jiná. Tam se můžeme pohybovat rychleji než oni. Musíme se tedy ze
všech sil držet volného terénu. Na okraji planiny je méně velkých stromů než
ve vnitrozemí. Tudy proto povede trasa našeho pochodu. Postupujte pomalu,
mějte oči na stopkách a pušku v pohotovosti. Ale především nedopusťte, aby
vás zajali, pokud vám zbude jediný náboj — to je má poslední rada, mladý
muži."
Když jsme došli na kraj útesu, podíval jsem se dolů a viděl Zamba, tu naši
dobrou černou duši, jak tam sedí na balvanu a pokuřuje. Jak rád bych na něho
byl zahalekal a pověděl mu, jak dopadáme, ale bylo to příliš nebezpečné.
Opolidé nás mohli zaslechnout. Měli jsme dojem, že les jich je plný;
znova a znova jsme slyšeli jejich divné cvakavé brebent ční. Pokaždé jsme se
ponořili do nejbližší skupiny keřů a tiše tam vyčkávali, až zvuk odumřel. Náš
postup byl proto nezbytně pomalý, a trvalo aspoň dvě hodiny, než jsem podle
zvýšené opatrnosti lorda Johna usoudil, že už jsme v těsné blízkosti cíle.
Pokynul mi, abych zůstal ležet, a sám se plížil vpřed. Za minutku byl zpátky a
tvář mu cukala bojechtivostí.
„Pojďte!" řekl. „Pojďte rychle! Doufám, že jsme nepřišli pozdě!"
Roztřásl jsem se nervovým vzrušením, když jsem se plazil kupředu a zalehl
vedle něho, dívaje se křovím na mýtinu, která se prostírala před námi. Byla to
podívaná, na kterou nikdy nezapomenu — tak fantastická, tak nemožná, že
opravdu nevím, jak vám ji zprostředkovat. Ba co víc — ani nevím, jak
přesvědčím sama sebe o reálnosti tohoto obrazu, bude -li nu dopřáno sedět za
pár let zase jednou v ušáku Klubu divochů a koukat oknem na solidní
jednotvárnost nábřeží. Vím, že mi to bude připadat jako divoký zlý sen, jako
vzpomínka na horečné delirium. Proto hodlám sepsat příběh nyní, dokud jej
137

mám v čerstvé paměti, a alespoň jeden člověk, ten, který tenkrát ležel ve vlhké
trávě vedle mne, bude vědět, že jsem nelhal.
Před námi bylo velké volné prostranství o délce n ěkolika set metrů. Zelený
dm a nízké kapradí rostlo až k samotnému okraji útesu. Kolem této 186
mýtiny byl půlkmh stromů — a ve větvích každého z nich podivné malé
chýše z listí, nakupené jedna nad dmhou. Kdo někdy viděl strom plný ptačích
hnízd, snadno si utvoří obraz o tomto „městě", představí-li si místo hnízd
miniaturní chaloupky. U vchodů chýší a na větvích stromů se tísnily davy
opolidí. Podle jejich velikosti jsem usoudil, že to jsou samičky a mlá ďata
kmene. Toto obecenstvo tvořilo pozadí obrazu, jenž se nám naskytl, a v šechno
pozorovalo s dychtivým napětím scénu, která — byť odlišným způsobem —
fascinovala i nás. Nás kromě toho děsila a ohromovala.
Na otevřeném prostranství, při okraji útesu, byl seřazen dav asi stovky těch
chundelatých zrzavých opolidí. Mnozí z nich byli obrovští, a na všechny byla
hrozná podívaná. Byli svým způsobem ukáznění, protože žádný z nich se
nepokoušel prolomit první řadu. Před hordou opolidí stála skupinka Indiánů,
drobných rudých chlapíků, jejichž urostlé postavy žhnuly v sluneční záři jako
bronzové. Vedle nich stál vytáhlý, hubený b ěloch. Skloněná hlava, zkřížené
paže a vůbec celý jeho postoj vyjadřoval zděšení a sklíčenou beznaděj. Bylo
nemožné nepoznat hranatou postavu profesora Summerleea.
Kolem zdrcených zajatců stál řetěz opolidí, kteří je bedlivě hlídali a
znemožňovali jim jakýkoliv pokus o útěk. A před zajatci a jejich hlídači,
načisto na kraji útesu stály dvě postavy tak divné a — za jiných okolností
směšné, že upoutaly všechnu mou pozornost. Jeden z těch dvou byl náš druh,
profesor Challenger. Z ramen mu stále ještě visely cáry saka, ale košile už
vzala načisto zasvé, a nebylo znát, kde končí jeho mohutný plnovous a kde
začíná černá houšť chlupů, pokrývající jeho mohutnou hruď. Klobouk byl
tentam a vlasy, které mu za našeho putov ání vyrostly do značné délky, vlály
všemi směry. Hle, jediný den změnil našeho profesora, vrcholný produkt
moderní civilizace,

v nejpustšího divocha Jižní Ameriky. Vedle něho stál

jeho pán, král opolidí. Jak to správně řekl lord Roxton, byl dokonalým
dvojníkem profesora Challengera až na to, že byl zrzavý, a nikoliv černý. M ěl
touž krátkou, podsaditou postavu, tatáž mocná ramena, paže mu stejně visely
dolů a dopředu, a i jeho ježatý plnovous mu splýval s ochlupením hrudi.
Rozdílnost začínala teprve nad obočím: ustupující čelo a dolickocefalní lebka
opočlověka tvořily ostrý kontrast proti vysokému čelu a velko lepé mozkovně
Evropana. Ve všech ostatních ohledech byl král ztřeštěnou parodií profesora.

138

Písemný popis toho všeho mi nyní zabral mnoho času — tenkrát však bylo
věcí několika málo vteřin orientovat se v situaci. Na úvahy ani nebyl čas,
neboť se schylovalo ke skutečnému dramatu. Dva opolidé vytáhli ze skupiny
zajatců jednoho z Indiánů a dovlekli ho na okraj útesu. Král pokynul
zvednutou rukou. Opolidé popadli zajatce za ruce a za nohy a s hroznou silou
ho rozhoupali, třikrát dozadu a třikrát dopředu. Pak chudáka ubohého hodili
přes okraj propasti tak prudce, že nešťastník vyletěl obloukem vysoko do
vzduchu, než začal padat. Když zmizel z dohledu, všic hni
— až na hlídače zajatců — se nahrnuli na okraj útesu. Značnou chvíli bylo
hluboké ticho, pak stoupla k nebi bláznivý sborový řev radosti. Opolidé
poskakovali a mávali chlupatými pažemi, vyjíce přitom nadšením. Potom
ustoupili od kraje útesu, seřadili se, jak by li předtím, a čekali na další oběť.
Tentokrát to byl Summerlee. Dva z hlídačů ho popadli za zápěstí a surově ho
vyvlekli do popředí. Jeho hubená postava a dlouhé končetiny se bránily a
třepaly jako kuře, táhané z posady. Challenger se obrátil ke králi a zoufale
před ním šermoval rukama. Prosil, žebronil, orodoval o život svého druha.
Opočlověk ho hrubě odstrčil a potřásl hlavou. Byl to jeho poslední vědomý
pohyb. Puška lorda Johna třeskla a král klesl k zemi jako neforemná, krví
zbrocená hromada.
„Střílejte, synku!" křičel můj druh, „střílejte do nich, kde jich je nejvíc
pohromadě!"
I v duši nejobyčejnějšího člověka jsou záhadné hlubiny, v nichž dříme běs.
Jsem povahou útlocitný, a nejednou mi zvlhly oči, když jsem slyšel nářek
raněného zajíce. Ale teď mě posedl démon krvelačnosti. Najednou jsem tu stál
a střílel, střílel, střílel. Vystřílel jsem první zásobník, pak druhý, a otevíraje a
zavíraje s třeskem komory pušek, jsem křičel a výskal čirou divokou radostí z
masakru, jenž byl mým dílem. Lord Roxton a já jsme čtyřmi kulovnicemi
způsobili hrozné krveprolití. Oba hlídači, kteří drželi Summerleea, leželi mrtvi
na zemi a Summerlee, obluzený překvapením, se tu potácel jak opilý, nejsa s
to si uvědomit, že je volný. Dav zmatených opolidi pobíhal sem a tam,
nechápaje odkud přichází smršť smrti a co znamená. Potáceli se, šermovali
rukama, ječeli a klopýtali o padlé. Potom — jako náhlým vnuknutím — se
všichni obrátili na útěk a s vytím pádili hledat spásu na stromech, nechávajíce
za sebou na zemi své mrtvé a raněné. Zajatci stáli chvíli osamoceni uprostřed
mýtiny.
Challengerův hbitý mozek pochopil situaci. Popadl omámeného Summerleea
za paži a oba se rozběhli k nám. Dva z hlídačů pádili za nimi, padli však za
oběť Roxtonově

opakovačce.

Vyběhli jsme na mýtinu vstříc

našim

profesorům a každému jsme vtiskli do ruky nabitou pušku. Summerlee však
139

byl u konce sil. Sotva pletl nohama. A opolidé se začali vzpamatovávat z
paniky. Hrnuli se mlázím a bylo nebezpečí, že nám zahradí cestu. C hallenger
a já jsme vzali Summerleea každý z jedné strany pod paží a utíkali jsme s ním,
zatímco lord John nám kryl ústup tím, že znova a znova pálil do křoví, z
něhož se výhružně nořily divoké hlavy. Skřehotající bestie nám byly těsně v
patách snad dva kilometry. Potom pronásledování ochablo, protože si opolidé
vzali poučení z naší moci a nechtěli nadále čelit neomylné pušce. Když jsme
konečně došli do tábora, důkladně jsme se rozhlédli a zjistili, že jsme sami.
Totiž — měli jsme ten dojem. Byl však mylný.
Zavřeli jsme pichlavá,, vrata" naší zareby a stiskli si každý s každým ruku, ale
jedva jsme sebou sekli kolem studánky na zem, abychom si oddechli a uhasili
žízeň, zaslechli jsme pleskot bosých nohou a potom z vnější strany ohrady
tichý, naříkavý pláč. Lord Roxton s puškou v ruce skočil k bráně a rázně ji
otevřel. Spatřili jsme rudé postavičky čtyř přeživších Indiánů! Leželi tam tváří
k zemi, třásli se strachy před námi, ale zároveň nás prosili o záchranu. Jeden z
nich ukázal rukama na les kolem nás, p ak opsal rukama kruh — a my poro­
zuměli výmluvnému gestu: že hvozdy kolem nás jsou plné nebezpečí. Potom
mluvčí Indiánů, vyraziv vpřed, objal pažemi Roxtonovy nohy a přitiskl tvář k
jeho lýtkům.
„Při svátém Jiřím drakobijci!" zvolal lord John, a v krajnich rozpacích se tahal
za kníry, „jářku — co si u všech všudy s těmi lidmi počneme ? Vstaňte,
človíčku, a neceďte mi na boty."
Summerlee se posadil a cpal si svou starou bryerku.
„Musíme se postarat o jejich bezpečí," řekl. „Vyrvali jste nás všechny z
chřtánu smrti. Namouduši, odvedli jste dobrý kus práce!"
„Bylo to obdivuhodné!" zvolal Challenger. „Obdivuhodné! Nejen my jako
jedinci, ale veškerenstvo evropské vědy vám je zavázáno hlubokým díkem za
to, co jste udělali. Neváhám prohlásit, že zkáza profesora Summerleea a mé
osoby by byla zanechala v moderních dějinách zoologie citelnou mezeru. Náš
mladý přítel a vy jste podali mimořádně vynikající výkon."
Dštil na nás obvyklý otcovský úsměv, ale evropská věda by byla poněkud
tumpachová, kdyby viděla své vyvolené dítko, naději budoucnosti, ano tu sedí
nečesané, nemyté, s nahatou hrudí a v rozedraných kalhotách. Naděje
budoucnosti držela mezi koleny australskou plechovou konzervu, a v prstech
flák studeného skopového. Indián se na něho podíval, vyjekl, přikrčil se k
zemi a znova křečovitě objal Roxtonovi nohu.
140

„Nic se neboj, fešáku," řekl lord John a poplácal Indiána po vlasaté hlavě.
„Nesnáší váš vzhled, Challengere, a při svátém Jiří, vůbec se mu nedivím! To
nic, ty mrňousi — je to ve skutečnosti jenom člověk, zrovna tak jako my
ostatní." „Dovolte, pane!" zvolal profesor. „Měl jste kliku, Challengere, ze jste
trochu mimořádný. Kdybyste se nebyl tolik podobal králi — "
„Věru, lorde Johne Roxtone, vaše troufalost zachází daleko."
„Aleje to faktum."
„Prosím vás, pane, abyste změnil námět rozhovoru. Vaše poznámky jsou
nepodstatné a nesrozumitelné. Na pořadu je otázka: Co máme udělat s těmito
Indiány? Odpověď je samozřejmá: Doprovodit je domů — pokud bychom
zvěděli, kde se jejich domov nachází."
„S tím nebude žádný problém," řekl jsem. „Žijí v jeskyních na druhé straně
ústředního jezera."
„Náš mladý přítel tedy ví, kde Indiáni bydlí. Předpokládám, že ta místa jsou
poněkud vzdálená."
„Dobrých třicet kilometrů," řekl jsem. Summerlee zaúpěl.
„Pokud jde o mne, jakživ bych se tam nedostal. Vždyť pořád ještě slyším ty
vyjící bestie, jak nám jsou v patách."
Ani nedomluvil, když jsme z temných hlubin lesa zaslechli vzdálený
skřehotavý křik opolidí. Indiáni znova propukli v malátný, boj ácný nářek.
„Musíme odsud, a to rychle!" řekl lord John. „Vy, mladý muži, pomůžete
Summerleeovi. Naši Indiáni ponesou zásoby. Tak tedy poj ďme, než nás
uvidí."
Do půl hodiny jsme byli v mlází a schovali se na míst ě, kde jsme — lord John
a já — byli ukryti dopoledne. Po celý zbytek dne jsme slyšeli vzrušený pokřik
opolidí. Hluk přicházel z míst našeho tábořiště, ale žádný opočlověk se
neukázal v naší blízkosti, a znavení běženci — rudí i bílí — usnuli a spali, jak
když je do vody hodí. Večer, když jsem už jenom podřimoval, mě kdosi
zatahal za rukáv. Byl to Challenger, jenž klečel vedle mne. „Vy o všech
událostech vedete deník, pane Malone," řekl slavnostně, „a počítáte s tím, že
jej časem uveřejníte."
„Jsem zde pouze jako reportér," odvětil jsem. „Tak jest. Možná že jste
zaslechl pošetilé poznámky lorda Roxtona, jež naznačovaly, že tu byla — jako
by tu byla nějaká podobnost — "
„Ano, slyšel jsem to."

141

„Nemusím říkat, že by jakákoliv publicita, dodaná takovéto myšlence — , že
by každá fřivolnost ve vašem líčení událostí byla pro mne krajně urážlivá."
„Budu se pečlivě držet v mezích pravdy."
„Poznámky lorda Johna jsou zhusta velmi rozto divné a nepodložené. Osvětlím
vám to na příkladu. Je obecně známo, že i nejzaostalejší plemena prokazují
důstojnosti a vlastnostem nadřaděných bytostí hlubokou úctu. Lord Roxton
však je s to vysvětlovat tento úkaz důvody pošetilými a vymyšlenými.
Chápete, co tím chci říci?"
„Zajisté."
„Přenechávám tedy věc vašemu taktu." Potom — po dlouhé odmlce — dodal:
„Král opolidi byl skutečně jedinec velmi pohledný — osobnost kromobyčejně distingovaná a inteligentní. Nenabyl jste téhož dojmu?"
„Byl to nadmíru pozoruhodný jedinec," jsem řekl. Profesoru se zřejmě velmi
ulevilo, a ulehnuv, znova usnul.

142

14.

Skutečná vítězství

Domnívali jsme se, že naši pronásledovatelé, tedy opolidé, nev ědí o našem
úkrytu v mlází, ale z tohoto omylu jsme měli být záhy vyvedeni. V lese bylo
dokonalé ticho — ani lísteček na stromech se nepohnul a kolkolem vládl
hluboký mír — , ale naše první zkušenost nám měla být výstrahou; měli jsme
si pamatovat, jak trpělivě a prohnaně nás opolidé umějí sledovat a jak
dovedou vyčkat vhodné chvíle. Nechť mi osud chystá cokoliv pro další život,
jsem si jist, že nikdy nebudu blíže smrti, než jsem byl onoho dopole dne. Ale
povím vám to po pořádku.
Při procitnutí jsme byli všichni vyčerpáni včerejšími hroznými zážitky a
nedostatkem jídla. Summerlee byl ještě pořád tak zesláblý, že sotva stál na
nohou; Challenger však byl plný zarputilé kuráže, která si nikdy nep řipouštěla
fakt nebo možnost porážky. Po poradě jsme se usnesli tiše posečkat nějakou
hodinu v krytu, dopřát si snídaně, kterou jsme vskutku velmi potřebovali, a
pak se vydat na cestu napříč planinou a kolem ústředního jezera k jeskyním,
kde — podle mého zjištění — Indiáni bydlí. Počítali jsme, že se nám tam
dostane vřelého přijetí, neboť jsme spoléhali na přímluvu těch jejich
soukmenovců, které jsme zachránili. Řekli jsme si dále, že naše znalosti země
Maplea Whitea jsou již poměrně obstojné, takže až doprovodíme Indiány do
jejich domovských jeskyní, můžeme své poslání považovat za splněné, a že
bychom pak měli veškerou pozornost soustředit na životně důležitý problém:
jak se dostat odsud a vrátit se domů. Dokonce i Challenger byl ochoten
připustit, že jsme vykonali všechno, co bylo účelem naší cesty a že nadále
bude první naší povinností obeznámit civilizaci s našimi úžasnými objevy.
Nyní jsme také měli pokdy věnovat se trochu Indiánům, které jsme zachránili.
Byli to muži nevysoké postavy, šlachovití, bystří a dobře rostlí. Měli černé
vlasy, dlouhé a hladké. Nosili je shrnuté do tylu a svázané koženým páskem.
Z kůže byla i jejich krátká suknice. Tváře měli bezvousé, pěkně modelované a
dobromyslné. Lalůčky boltců — nyní rozedrané a zkrvavené — nasvědčovaly,
že byli kdysi propíchnuty a zdobeny něčím, co jim jejich věznitelé z boltců
vyrvali. Jejich řeči jsme sice nerozuměli, ale viděli jsme, že mezi sebou mluví
plynně.
143

Ukazujíce jeden na druhého, opakovali mnohokráte slovo „Akkala", i usoudili
jsme, že to je jméno jejich národa. Občas nabyly jejich tváře výrazu nenávisti
a strachu, přičemž hrozili zaťatými pěstmi směrem k lesům, křičíce přitom
„Doda! Doda!" V jejich řeči to jistě znamenalo nepřítele-lidoopa.
„Co o nich soudíte, Challengere!" otázal se lord John. „Mně je jenom jasné, že
ten chlapík s vyholenou přední polovinou účesu je nějakým jejich šéfem."
Bylo vskutku zřejmé, že se liší od ostatních i v tom, že žádný z Indián ů se ho
neodvážil oslovit, aniž mu vším možným způsobem projevoval hlubokou
úctu. Měli jsme dojem, že je ze všech nejmladší — a přece byl ducha velmi
pyšného a vznětlivého: když mu Challenger položil na hlavu svou velikou
ruku, Indián se vzepjal jako kůň, bodnutý ostruhami. Blýsknuv tmavýma
očima odstoupil od profesora. Pak si položil ruku na hrud a v postoji velmi
důstojném opakoval několikráte slovo „Maretas", Challenger, neoplývající
jemnocitem, prostě chytil jiného Indiána za rameno, přitáhl si ho a jal se o
něm přednášet, jako by byl v posluchárně a ukazoval studentům vycpanou
pomůcku názorného vyučování.
„Typ těchto lidí," začal svým poučovatelským způsobem, „nelze ani podle
lebeční kapacity, ani podle obličejového úhlu či podle jakéhokoliv jiného
sudidla považovat za nízký. Ba naopak, musíme ho ve stupnici evoluce za řadit
mnohem výše než mnohé jihoamerické kmeny, které bych mohl jmenovat.
Nižádnými předpoklady nemůžeme vysvětlit, jak by se takovéto plémě mohlo
vyvinout zde na tomto místě. A v souvislosti s otázkou vývoje vůbec dlužno
dodat: mezi opolidmi a mezi primitivními zvířaty, která zde přežila, zeje tak
veliká propast, že domněnka, jako by se opolidé byli mohli vyvinout na této
planině, je naprosto nepřípustná."
„Tak u všech všudy, z které jahody sem spadli?" otázal se lord John.
„Je to otázka, jež bude nepochybně námětem živých diskusí v kdekteré učené
společnosti Evropy i Ameriky," odpověděl profesor. „Můj výklad situace,
pokud tomu rozumím," Challenger ohromně nadmul hruď a arogantnost jeho
pohledu byla v příkrém rozporu se skromností slov, „je asi takovýto: vývoj
dospěl za zvláštních podmínek této země až ke stadiu obratlovců, přičemž
staré druhy přežívaly a žily dále vedle druhů novějších. Tak se vysvětluje, že
zde nalézáme tak novodobé živočichy, jako je tapír — zvíře s rodokmenem
úctyhodné délky — , jakož i velkého jelena a mravenečníka ve společnosti
jurských ještěrů. Až potud je věc jasná. Přejděme tedy k otázce opolidí a In­
diánů. Jak si má vědecká mysl vysvětlit jejich výskyt ? Jediné vysvětlení
vidím v invazi z vnějšku. Podobá se pravdě, že v Jižní Americe existovaly
antropoidní opice, jež za dávných dob našly cestu na tuto náhorní planinu a z
144

nichž se dalším vývojem staly bytosti, které jsme viděli. Neváhám říci, že
některé z nich," při těchto slovech se Challenger na mě upřeně zadíval,
„nabyly zjevu a podoby, které by sloužily ke cti kterémukoliv lidskému
plemeni přítomnosti, kdyby arci tělesný vývoj byl provázen odpovídající
inteligencí. Pokud jde o Indiány, nemohu pochybovat, že jde o no vější
přistěhovalce z dolního světa. Přišli sem hnáni hladem, nebo pod nátlakem
dobyvatelů. Ocitnuvše se zde tváří v tvář dravým zvířatům, jaká předtím
nikdy neviděli, utekli se do jeskyní, jež nám popsal náš mladý p řítel. Leč i tak
byli nuceni svádět v sebeobraně líté boje s divokou zvěří, zejména s opolidmi,
kteří je nutně považovali za vetřelce. Museli s nimi nemilosrdně válčit a
uplatňovat přitom zbraň, které se silnějším tvorům nedostávalo, totiž lest. Tím
se vysvětluje, že jejich množství je zřejmě obmezené. Nuže, pánové, rozluštil
jsem vám hádanku správně, nebo obsahoval můj výklad snad nějaké body,
které byste brali v pochybnost?" Tentokrát byl profesor Summerlee příliš
poničený, než aby se mohl přít, ale zásadní a obecný svůj nesouhlas přece jen
vyjádřil — alespoň symbolicky, totiž energickým potřesením hlavy. Lord
John se jen drbal v prořídlé kštici a podotkl, že do toho ringu mistrů nemůže
vlézt, protože nemá patřičnou váhu ani klasifikaci. Pokud jde o mne — já
sehrál svou obvyklou roli člověka, jenž obrací pozornost velkých duchů k
věcem přízemním a praktickým. Podotkl jsem, že nám chybí jeden Indián.
„Šel pro vodu," řekl lord Roxton. „Vyzbrojil jsem ho prázdnou plechovkou od
masa, a odklusal." „Do starého tábora?" otázal jsem se.
„Ne, jenom k potoku, tamhle mezi stromy. Nemůže to být dál než nějakých
dvě stě metrů, ale rošťák si asi říká, že není žádný spěch."
„Půjdu se za ním podívat," řekl jsem. Vzal jsem pušku, vydal se volným
krokem k říčce a přenechal svým druhům přípravu naší skrovné snídaně. Bude
se vám snad zdát, že bylo nepředložené opustit — byť i do nevelké
vzdálenosti — kryt a bezpečí houštiny, ale jistě si vzpomenete, že jsme byli
mnoho kilometrů od čpícího města. Také jsme byli přesvědčeni, že opolidé
ještě neobjevili náš útulek, a ostatně, s flintou v ruce jsem se jich nebál. Jak
vidno, ještě jsem neznal jejich prohnanost a sílu. Slyšel jsem zurčení potůčku,
ale mezi mnou a říčkou byla spleť stromů a mlází. Klestil jsem si tou
houštinou cestu, a právě v místech, kde jsem se dostal z dohledu svých druh ů,
jsem pod jedním ze stromů zahlédl cosi rudého, skrčeného v křoví. Přiblíživ
se tomu, zděsil jsem se, neboť to byla mrtvola jednoho z našich Indiánů. Ležel
na boku, nohy i ruce přitažené k trupu, a hlavu měl otočenou do úhlu naprosto
nepřirozeného, takže vyhlížel, jako by se díval rovnou přes své rameno.

145

Varovným výkřikem jsem dal vědět přátelům, že se stalo neštěstí, a doběhnuv
k mrtvému, sklonil jsem se nad něho. Buďto přispěchal můj anděl strážný,
jatý neblahou předtuchou, nebo jsem snad zaslechl tichounký šelest listí — tak
či onak, něco mě přimělo podívat se nahoru. Z husté zeleně, jež splývala až
těsně nad mou hlavou, se pomalu soukala dvojice dlouhých, svalnatých paží,
pokrytých zrzavými chlupy. V příštím okamžiku by mne byly mocné, kradmé
ruce chytily za krk. Rychle jsem uskočil, ale ruce byly ještě rychlejší. I když
mne skok zachránil před okamžitou smrtí uškrcením, neměl jsem zdaleka
vyhráno, neboť jedna ruka opočlověka mě chytila za zátylek, druhá se mi
přitiskla k obličeji. Zvedl jsem ruce, abych si chránil hrdlo, ale v příštím
okamžiku sklouzla široká dlaň opočlověka po mé tváři a přitiskla se k hřbetu
mých rukou. Drže mne za týl a za bradu, táhl mě opočlověk vzhůru a přitom
mi neodolatelnou silou nutil hlavu do záklonu stále v ětšího a většího, až se mi
zdálo, že páteř už nevydrží. Vědomí se mi kalilo, ale neustal jsem v obraně a
snažil se vysvobodit bradu z lidoopovy hrsti. Když jsem se podíval vzh ůru,
spatřil jsem děsnou tvář, jejíž světle modré, chladné a neúprosné oči na mě
upřeně hleděly. Cosi hypnotizujícího bylo v tom hrůzném pohledu. Už jsem se
nemohl dále bránit. Když opočlověk ucítil, že mu visím bezvládně v rukou,
zaleskly se mu po stranách hnusných úst na okamžik dva tesáky, zesílil stisk
prstů a ještě násilněji zakláněl mou hlavu. Před očima se mi udělala jemná
opálová mlha a v uších mi začaly stříbrně cinkat zvonečky. Slabě a jako z ve­
liké dálky jsem slyšel výstřel a pak už jsem jenom matně ucítil náraz o zem,
když mě opičák upustil. Zůstal jsem ležet nehnuto a v bezvědomí.
Když jsem se probral, ležel jsem zpola naznak v trávě našeho doupěte
uprostřed mlází. Kdosi přece jenom přinesl z potůčku vodu a lord John mi
kropil hlavu. Challenger a Summerlee mě starostlivě podpírali. Na okamžik
jsem viděl záblesk lidského cítění za jejich vědeckou maskou. Má mdloba
byla spíše následkem šoku než zranění. Hlava mě sice bolela a krk jsem měl
ztuhlý, ale do půl hodiny jsem už seděl a byl fit pro jakoukoliv akci.
„Unikl jste hrobníkovi z lopaty, chlapče-a-kama-ráde-můj," řekl lord John.
„Když jsem zaslechl váš výkřik a běžel za vámi, viděl jsem, že máte hlavu
napůl ukroucenou a že svými pedály šlapete vzduch. Už jsem si říkal, že nás o
jednoho ubylo. V rozčilení jsem se do toho opičáka nestrefil, ale pustil vás a
zmizel jako namydlený blesk. Při svátém Jiřím drakobijci! Mít tu tak padesát
chlapů s puškami — já bych s tou opičí bandou zatočil, a tenhle plácek by
celý hned prokoukl." Nyní nám bylo jasné, že opolidé na nás mají po řád ještě
spadeno a že si nás hlídají ze všech stran. Ve dne jsme se jich nemuseli moc
obávat, ale bylo velmi pravděpodobné, že se v noci pokusí o náhlý přepad;
146

takže bude radno dostat se z jejich blízkosti, a to čím dřív, tím lépe. Ze tří
stran jsme byli obklopeni samým lesem, a hvozd — toť léčka, do které
nesmíme upadnout. Na čtvrté straně — což byl terén, svažující se směrem k
jezeru — byla však toliko kleč, sem tam s nějakým stromem a s mýtinami.
Tudy jsem — mimochodem řečeno — šel v noci na své osamělé pouti, a cesta
by nás zavedla přímo k indiánským jeskyním. Ze všech těchto důvodů jsme se
museli rozhodnout pro tuto trasu.
Jen jednoho jsme litovali, že se totiž musíme nadobro rozžehnat s naším
původním táborem. Mrzelo nás to nejen kvůli zásobám, které tam zůstaly, ale
především proto, že jsme ztráceli kontakt se Zambem, jedinou naší spojkou s
okolním světem. Měli jsme ovšem slušnou zásobu střeliva a všechny pušky,
takže jsme alespoň pro nejbližší budoucnost byli sob ěstační. Kromě toho jsme
doufali, že se budeme moci brzo vrátit a obnovit spojení s naším černochem.
Slíbil, že vytrvá na svém stanovišti, a nepochybovali jsme, že ve svém slově
věrně dostojí.
Brzo po poledni jsme se vydali na pochod. Mladý náčelník kráčel jako prvý a
ukazoval nám cestu, odmítl však rozhořčeně nést jakýkoliv náklad. Za ním šli
oba přeživší Indiáni, se skrovným naším majetečkem na zádech. My čtyři
běloši jsme tvořili zadní voj. Pušky jsme měli nabité a odjištěné. Když jsme
vyrazili, zaznělo z tichých hustých lesů za námi mocné a sborové vytí opolidi.
Snad vítězoslavně jásali, že odcházíme, snad považovali náš odchod za út ěk a
provázeli nás posměšnými projevy opovržení. Když jsme se ohlédli, viděli
jsme toliko hustou hráz stromů, ale vytrvalé hulákání nám napovědělo, jak
velké množství nepřátel tam číhá. Nicméně nás nikdo nepronásledoval a záhy
jsme se dostali na volnější prostranství, mimo dosah jejich moci.
A jak jsem tak šlapal co poslední z naší čtveřice a koukal na své tři druhy před
sebou, nemohl jsem se ubránit úsměvu, neboť skýtali podívanou skutečně
jedinečnou. Je tohle opravdu elegantní, přepychu uvyklý lord John Roxton,
jenž seděl onoho večera, obklopen perskými koberci a vzácnými obrazy v
komnatě, zaplavené růžovým světlem barevných stínidel? A je toto skutečně
ten impozantní profesor, jenž se nafúkoval za mohutným psacím stolem
nákladné studovny v Enmore Parku? A do t řetice — může tenhle strašák být
totožný s asketickým, distingovaným mužem, který se přihlásil o slovo na
schůzi Zoologického ústavu? V celé Anglii by člověk nenašel odranější a
zpustlejší trojici pobudů. Byli jsme, pravda, na náhorní planině pouhý týden,
ale všechno náhradní šatstvo jsme měli v táboře dole pod útesy, a týden to byl
pro nás perný. Poměrně nejlépe jsem na tom ještě byl já, protože jsem ne­
prošel zajetím — a rukama — opolidi. Všichni tři moji přátelé přišli o
147

tropické přílby, a měli teď hlavy omotané kapesníky. Z obleků jim zbyly
vlající cáry a tváře byly k nepoznání změněné stmiskem vousů a špínou. Jak
Summerlee, tak Challenger silně kulhali. Já sám — oslabený ranním šokem
— jsem sotva pletl nohama a ani můj krk nezapomněl na vražednický stisk:
byl jako zdřevěnělý. Byli jsme, jen co je pravda, zbědovaná parta, a když se
naši Indiáni občas ohlédli a dívali se na nás zděšeně a užasle, vůbec jsem se
jim nedivil.
Pozdě odpoledne jsme dorazili ke kraji jezera, a když jsme vyšli z křoví a
spatřili před sebou vodní hladinu, naši domorodí přátelé vyrazili pronikavý
výkřik radosti a dychtivě ukazovali na jezero. A podívaná, jež se nám
naskytla, byla vpravdě nádherná. Po lesklé hladině se hnala velká flotila
kánoí, mířící přímo k břehu, na němž jsme stáli. Když jsme je zhlédli, byly
vzdálené ještě několik kilometrů, ale pluly velkou rychlostí a záhy byly tak
blízko, že nás osazenstvo mohlo rozpoznat. V mžiku propukli v h římavý jásot
a viděli jsme, kterak povstávají a bláznivě mávají pádly i oštěpy. Potom se
zase chopili pádel, překonali zbytek vzdálenosti rychlostí v ětru, vytáhli kánoe
na svážný písčitý břeh, přihrnuli se k nám, a vrhnuvše se k zemi, hlasitými
výkřiky zdravili mladého náčelníka. Nakonec k němu rychlými kroky
přistoupil postarší muž. Byl ozdobený náhrdelníkem a náramkem z velkých
lesklých skleněných korálů a přes ramena měl přehozenou kožišinu jantarově
měňavé barvy. S vroucí něhou objal hocha, kterého jsme zachránili. Potom se
ho něco zeptal, pak se podíval na nás a poté velmi důstojně přistoupil k nám a
jednoho po druhém nás objal. Poté se z jeho rozkazu celý kmen na znamení
holdu opět vrhl k zemi, tentokráte před námi. Mne osobně přivedl tento
přehnaný projev úcty do rozpaků a tytéž pocity jsem četl ve tváři lorda Johna i
Summerleea, Challenger však zářil na celé kolo a byl zřejmě v sedmém nebi.
„Byť i nejsou na vysokém stupni vývoje," řekl, hladě si plnovous a zálibně
přehlížeje ležící zástupy, „z jejich chování vůči nadřaděnějším osobnostem by
si mohl vzít příklad nejeden vyvinutější Evropan. Je zvláštní, jak správné jsou
instinkty nezkažených lidí."
Bylo jasné, že se domorodci nacházejí na válečné stezce, nebo ť jeden každý z
nich měl oštěp — dlouhý bambus s kostěným hrotem — luk i šípy a za pasem
kyj nebo kamenný bitevní mlat. Podle chmurných, hněvivých pohledů, které
vrhali na les, z něhož jsme přišli, a z častého opakování slova „doda" jsme
usoudili, že máme před sebou výpravu, která se vydala zachránit nebo pomstít
hocha, jenž je zřejmě synem starého pohlavára. Nakonec Indiáni zahájili
válečnou poradu. Posadili se do kruhu kolem starého a mla dého náčelníka,
zatímco my usedli opodál na čedičový balvan a sledovali průběh rokování.
148

Napřed promluvilo několik bojovníků, načež se ujal slova náš mladý přítel.
Obrátil se ke svému kmeni plamenným proslovem. Výraz jeho tváře a
výmluvná gesta nám umožnily rozumět mu stejně dobře, jako bychom
ovládali jejich řeč. „Proč bychom se měli vracet?" řekl. „Dříve či později
musí beztak dojít ke střetnutí. Vaši druhové byli zavražděni. Co na tom, že já
jsem se vrátil živ a zdráv? Ostatní byli zabiti. Nikdo z nás si není jist životem.
Ale nyní jsme shromážděni a připraveni." Pak ukázal na nás. „Tito zvláštní
lidé jsou našimi přáteli. Jsou to velcí bojovníci a nenávidí opolidi stejně jako
my. Vládnou," a při těch slovech ukázal k obloze, „hromem a bleskem. Kdy
se nám podruhé naskytne taková příležitost? Dejme se do boje, a buď nyní
zemřeme, nebo budeme nadále žít v bezpečí. Kdybychom se nyní ihned
vrátili, nemuseli bychom se stydět před našimi ženami?"
Drobní rudí bojovníci viseli očima na rtech řečníka. Když domluvil, propukli
v hřímavé volání souhlasu, mávajíce pozvednutými primitivními zbraň ěmi.
Starý náčelník přistoupil k nám a něco se nás zeptal, přičemž ukázal rukou na
lesy. Lord John mu posuňkem naznačil, aby na odpověď posečkal, a pak se
obrátil k nám.
„Toť se ví," řekl, „že záleží na vás, co chcete dělat. Pokud jde o mne, ten opičí
pronárod má u mne vroubek a chci si to s ním vy řídit. Když to skončí tím, že
opičáci zmizí z povrchu země, nemyslím, že by země po nich musela nosit
smutek. Půjdu s našimi malými rudými kámoši a pomůžu jim ze šlamastiky.
Co vy na to, mladý muži?"
„Samozřejmě jdu s vámi."
„A vy, Challengere?"
„Ujišťuji vás svou spoluprací."
„A vy, Summerlee?"
„Velmi se uchylujeme od úkolu naší výpravy, lorde Johne. Když jsem
opouštěl svou profesorskou katedru v Londýně, netušil jsem, že tak činím
proto, abych vedl nájezd divochů na osadu antropoidních opic."
„Viďte, to jsme to dopracovali," řekl lord John s úsměvem. „Ale lítáme v tom
— tak jak se rozhodnete?"
„Je to podnik pro nás krajně nevhodný," řekl Summerlee, nenapravitelný
reptal, „ale když vy všichni půjdete, sotva bych mohl odůvodnit svou
neúčast."
„Je to tedy v suchu," řekl lord John, a obrátiv se k náčelníkovi, p řikývl a plácl
dlaní na pušku. Starý náčelník potřásl každému z nás po řadě rukou, zatímco
jeho bojovníci provolávali slávu ještě hlučněji než předtím. Dnes už jsme
nemohli vyrazit — bylo příliš pozdě — , a tak se Indiáni utábořili v
149

primitivním polním ležení. Na všech stranách začaly plápolat a čoudit jejich
ohně. Skupinka mužů, která předtím odešla do džungle, se vracela a hnala
před sebou mládě iguanodonta. I ono mělo na rameni asfaltovou čmouhu, a
teprve nyní jsme pochopili, co znamená: jeden z Indiánů totiž předstoupil s
výrazem vlastníka a dal souhlas k porážce zvířete. Svitlo nám, že ta obrovská
zvířata zde jsou osobním vlastnictvím jako u nás skot — a záhadná asfaltová
znamení že jsou prostě označením, komu ten který kus patří. Ohromní
býložravci s miniaturním mozkem byli tak bezmocní, tupí a krotcí, že je i dítě
mohlo sehnat jako stádo a hnát na jatka. Do několika minut byl masitý kolos
rozkrájen a jednotlivé kusy visely nad tuctem ohnišť, spolu s velkými
lesklými rybami, které Indiáni ulovili v jezeře pomocí oštěpů. Summerlee si
lehl do písku a spal, my ostatní však jsme se potulovali kolem jezera a snažili
se získat další poznatky o této divné zemi. Dvakrát jsme našli jámy modrého
jílu, jaký jsme viděli už v bažině pterodaktylů. Byly to staré vedlejší jícny
sopky, které z nějakého důvodu vzbudily velkou pozornost lorda Johna.
Challengera zase nejvíce zaujal bublající, žbrblající bahnitý gejzír, na jehož
hladině nějaký divný plyn vytvářel velké bubliny, jež po chvíli vždycky
pukly. Challenger do jedné z nich strčil dutý rákos — a pak vykřikl radostně
jako školák. Když se totiž dotkl rákosu rozžatou sirkou, rozlehla se ostrá rána,
a na vzdáleném konci trubice se objevil modrý plamen. Ješt ě větší radost měl
z dalšího pokusu: když na konec rákosu nasadil obrácený ko žený pytlík a
naplnil jej plynem z gejzíru, pytlík závratnou rychlostí vzlétl k obloze.
„Hořlavý plyn, podstatně lehčí vzduchu. Nepochybně obsahuje značné
procento volného vodíku. Mladý příteli, myšlenkové zdroje profesora G. E.
Ch. ještě nejsou vyčerpány. Snad se mi podaří ukázat vám, že suverénní
mozek dokáže zapřáhnout všechnu přírodu do svých služeb." Zřejmě se
zabýval nějakým tajným projektem, pýchou se už předem nafukoval, ale
odmítal říct cokoliv bližšího.
Když jsem spatřil břeh jezera poprvé, zdál se mi stejně úžasný jako velká
vodní plocha. Nyní nebylo na pobřeží vidět nic. Početnost lidí a hluk zaplašil
všechno živé, a kolem tábora se nic nehnulo až na několik málo pterodaktylů,
kteří kroužili vysoko nad našimi hlavami, čekajíce na mršiny. Načis to jinak
tomu bylo na růžových vodách ústředního jezera. Vřelo a kypělo podivným
životem. Velké, břidlicově šedé hřbety a vysoké pilovité hřbetní ploutve se
náhle vynořily jakoby ze stříbrného krajkoví zpěněné vody a zase se potápěly
do hlubin. Vzdálené písečné mělčiny se hemžily nemotornými živočichy.
Rozeznali jsme velké želvy, neznámé ješt ěry a pak něco velkého, plochého, co
vypadalo jako svíjející se, roztřesená rohožka z černé, mastné kůže. Plácalo se
150

to pomalu po písčině až se to doplácalo do vody. Tu a tam se vysoko nad
hladinou objevily hadí hlavy. Svištěly vodou, s malým krejzlíkem pěny kolem
krku a s dlouhou a zvířenou kormovou brázdou za sebou, a pluly s vlnící se
elegancí labutího krku. Ale to hlavní teprve přišlo, když jeden z těch
domnělých hadů vy čvachtal na písečnou mělčinu, vzdálenou od nás jen
několik set metrů, a ukázal nám, že neuvěřitelně dlouhý krk je posazen na
krátký válcovitý trup, nesený dvěma páry tuleních ploutví. V tu chvíli
propukli Challenger a Summerlee, kteří se k nám přidali, v dueto úžasu a
obdivu;
„Plesiosaurus! Sladkovodní plesiosaurus!" křičel Summerlee. „Že jsem se
dožil takové podívané! Požehnaní jsme mezi zoology od počátku sv ěta, drahý
můj Challengere!"
Byla už noc a ohně naších divokých spojenců už žhnuly rudě v temnotách, než
se nám podařilo přimět naše dva vědce, aby se vymanili z kouzla, kterým je
uhranulo pravěké jezero. Ještě v úplné tmě, když jsme leželi na pláži, jsme
slyšeli odfrkávání a šplouchání velkých zvířat, jež v něm žijí.
Ještě pořádně nesvítalo, a v našem táboru již bylo rušno, a o hodinu později
jsme se vydali na památnou výpravu. Sníval jsem o tom, že bych se n ěkdy
mohl stát válečným dopisovatelem, ale ani v nej divočejším snu bych si nebyl
dovedl představit, jaká že to bude válka, o níž budu podáv at zprávy. Nuže, zde
je má první depeše z mého prvního bojiště.
Naše početní stavy byly za noci posíleny dalším oddílem jeskynních
domorodců, takže naše jednotka čítala něco mezi čtyřmi a pěti sty mužů. První
sled tvořil řetěz průzkumníků a za nimi postupoval valný voj v sevřené koloně
vzhůru do stoupajícího svahu křovinatého terénu. V blízkosti okraje lesa se
rozestoupili v široký nepravidelný roj kopiníků a lučištníků. Roxton a
Summerlee zaujali postavení na pravém křídle, Ghallenger a já na levém. Voj
kamenné doby jsme provázeli do bitvy, v rukou nejmodemější výrobky
nejlepších puškám Anglie.
Na nepřítele jsme nemuseli dlouho čekat. Z kraje lesa se ozval divoký,
pronikavý křik a zpod stromů náhle vyrazila tlupa opolidi s kyji a kameny a
zamířila rovnou do středu naší linie. Byl to manévr statečný, ale pošetilý,
protože křivonozí opolidé byli špatní, nemotorní běžci, zatímco jejich ne­
přátelé byli mrštní jak kočky. Byla to hrozná podívaná. Rozběsnění opolidé se
zvířeckou pěnou u úst a s vypoulenýma očima se valili a mamě sápali na
uskakující Indiány, zatímco se jim hroty šípů zabodávaly do kůže. Ohromný
opočlověk s tuctem šípů v hmdi a mezi žebry se mihl kolem mne, řiče bolestí.
Ze soucitu jsem mu prohnal kulku lebkou a opočlov ěk se složil do trávy. Ale
151

toto byl jediný výstřel, jenž za této fáze bitvy padl, protože útok směřoval
proti středu bojové formace a tam si s ním Indiáni poradili bez našeho
přispění. Myslím, že žádný z opolidí, kteří se tohoto výpadu účastnili, se
nedostal zpět do spásného krytu hvozdů.
Mnohem vážnější byla situace, když jsme se, postoupivše, ocitli mezi stromy.
Lítá, zoufalá bitva, jež se tam rozpoutala, trvala přes hodinu, a byly chvíle,
kdy se zdálo, že nás válečná štěstěna opouští. Opolidé, ozbrojení těžkými kyji,
skrytí do poslední chvíle v podrostu, se vrhali na Indiány a často pobili t ři
nebo čtyři, než byli sami skoleni oštěpy. Jejich děsné údery drtily všechno,
nač dopadly. Jeden z nich rozbil Summerleeovu pušku napadr ť a druhý úder
by byl znamenal profesorovu smrt, nebýt toho, že kterýsi Indián probodl opo člověku srdce. Jiní opolidé, kteří zůstali na stromech, na nás shora házeli
kameny a těžké kusy dřeva, občas také některý na nás skočil a zuřivě bojoval,
dokud nebyl skolen. Jednou se opolidem podařilo prolomit frontu našich
spojenců, a nebýt spouště, kterou naše pušky působily v řadách nepřátel,
Indiáni by určitě byli vzali nohy na ramena. Ale statečný starý náčelník
obnovil bojový šik a vedl své lidi do protiútoku tak prudkého, že te ď měli
namále zase opolidé. Summerlee byl odzbrojený, ale já prázdnil zásobníky,
jak nejrychleji jsem mohl, a z druhého křídla jsme slyšeli nepřetržitou palbu
našich dvou druhů. A potom najednou padla na opolidi panika a jejich odpor
se zhroutil. Rozprchli se na všechny strany, a ječíce a vyjíce, hledali spásu v
podrostu a mlází. Naši spojenci zahájili pronásledování prchajících nepřátel, a
kraj se rozléhal divokým vítězoslavným pokřikem Indiánů. Tento den měl
navždy skoncovat s porobou nesčetných generací, v tento den se měla vybít
veškerá nenávist, odčinit krutost, jíž byli Indiáni vystaveni po všechny doby
svých tísněných dějin, vzpomínky na kruté zacházení a pronásledování měly
být vyhlazeny. Konečně, konečně dosáhl nadvlády opravdový člověk, a
zvěročlověk, zvíře člověku jen podobné, bylo jednou provždy odkázáno na
místo, jež mu přísluší. Opolidé prchali, seč byli, ale nedokázali uprchnout
hbitým, mrštným svým pronásledovatelům, a odevšad z lesních houštin bylo
slyšet jásavé výkřiky Indiánů, drnčení tětiv, třesk lámajících se větví a dunivý
dopad, když další opočlověk byl sestřelen ze stromu, kde se ukrýval.
Postupoval jsem za ostatními, když — kde se vzali tu, se vzali — lord John a
Summerlee šli po mém boku.
„Vyřízeno," řekl lord John. „Myslím, že zapošívání můžeme přenechat
Indiánům. Čím míň uvidíme, tím lépe asi budeme spát."
Challengerovi svítily oči krvežíznivostí. „Dostalo se nám výsady," k řičel a
vykračoval si pyšně jako bojovný kohout, „shlédnout jednu z typicky
152

rozhodných bitev světových dějin — jednu z bitev, které rozhodly o osudu
světa. Co, přátelé, znamenají vítězství jednoho národa nad druhým? Nic. Jsou
bezvýznamná, protože výsledky jsou vždycky stejné. Ale urputné zápasy v
šerosvitu věků, když obyvatelé jeskyní obstáli proti čeládce tygrů, nebo když
sloni prvně poznali, že jsou poraženi, to byla skutečná vítězství — triumfy s
konečnou platností. A podivným řízením osudu nám bylo dopřáno spatřit
takové utkání a přispět ke zdárnému zakončení takovéhoto zápasu. Od
nynějška patří budoucnost na této planině provždy člověku."
Jen velmi robustní víra v účel mohla posv ětit prostředky tak tragické. Když
jsme společně postupovali lesem, nalézali jsme kupy opolidi, proklatých
oštěpy či šípy. Tu a tam skupinky Indiánů k smrti ubitých značkovaly místa,
kde nějaký opočlověk, zahnaný do úzkých, se postavil na poslední zoufalý
odpor a draho prodal svůj život. A pořád jsme před sebou slyšeli halas a řev,
jenž nám ukazoval směr pronásledování. Opolidé byli hnáni zpátky do svého
města, tam se pokusili o obranu, byli znova poraženi na hlavu, a my se
naskytli k hroznému závěrečnému výjevu. Indiáni zahnali nějakých osmdesát
či sto samců, poslední přeživší opolidi mužského rodu, po obřadní mýtině k
okraji útesů — do míst, kde jsme sami předevčírem zapůsobili. Právě když
jsme přišli, zaútočil na ně půlkruh kopiníků a za minutu bylo po všem. Třicet
či čtyřicet opolidi zahynulo na místě. Ty ostatní zatlačili Indiáni přes okraj
propasti — a řvoucí, zmítající se opolidé padali jako kdysi jejich zajatci do
hlubiny dvou set metrů a nabodávali se na špičaté bambusy.
Challenger měl pravdu, když řekl, že nadvláda člověka v zemi Maplea Whitea
je navždy zajištěná. Opolidé mužského rodu byli vyhubeni, jejich město
zničeno, samičky a mláďata čekal život v otroctví. Soupeření nepočítaných
staletí vzalo krvavý konec.
Nám přineslo vítězství značné výhody. Zase jsme mohli navštívit tábor a
dostat se k zásobám. Také jsme mohli navázat spojení se Zambemjenž byl —
i z té dálky — zděšen podívanou na lavinu opolidi, řítící se z kraje útesu.
„Jít pryč! Všichni jít pryč!" křičel na nás s očima navrch hlavy. „Jestli vy tam
zůstat, čert vás všecky vzít!"
„Zdravý rozum promluvil jeho hlasem," řekl Summerlee vroucně. „Zažili
jsme dostatek dobrodružství, jež jsou neslučitelná s naší letorou i s na ším
postavením. Připomínám vám váš slib, Challengere. Od této chvíle budete
soustřeďovat všechny své schopnosti na jediný cíl: dostat nás z této hrozné
země a dostat nás zpátky do civilizace."

153

15.

Naše oči viděly slavné divy
Píši toto jako deník — zaznamenávám věci, jak se odehrávají, ale doufám, že
než toto vyprávění ukončím, budu moci říct, že světlo konečně přece jen
proniká mračny. Jsme zde jakoby uvězněni, neboť opravdu nevíme, jak
bychom odsud unikli — a velmi na to žehráme. Nicméně si dovedu představit,
že se jednoho dne budeme z nedobrovolného zdržení ješt ě radovat, protože
uvidíme další divy této zvláštní země a tvorstva, jež ji obývá.
Vítězství Indiánů a vyhlazení opolidí znamenalo obrat v našich osudech. Od
oné chvíle jsme opravdovými pány planiny, neboť domorodci k nám vzhlížejí
se směsí strachu a vděčnosti, jelikož jsme jim tajemnými našimi silami
pomohli zničit dědičného nepřítele. Byli by snad ve vlastním zájmu rádi,
kdyby se zbavili tak nebezpečných a nevypočitatelných lidí, ale sami
nenaznačili žádný způsob, jak bychom se dostali na rovinu pod námi. Pokud
jsme rozuměli jejich posunčině, existoval tunel, kterým bylo možno na
planinu vystoupit. (Jeho dolní konec jsme viděli.) Tudy zajisté pronikli na
náhorní planinu v různých epochách jak opolidé, tak Indiáni, a i Maple White
a jeho druh se sem dostali touže cestou. Loni však zde bylo d ěsné zemětřesení
a horní konec tunelu se sesypal a v troskách prostě zmizel. Když jsme nyní
posuňky naznačovali, že bychom chtěli sestoupit, Indiáni pouze potřásali
hlavou a krčili rameny. Nevíme, zda nám pomoct nemohou, nebo necht ějí. Na
konec vítězného polního tažení Indiáni přihnali zbylé opolidi (jejich nářek byl
hrozný) z jejich někdejšího sídla do blízkosti svých jeskyní, a tam se museli
usídlit. Od nynějška budou otroky pod dohledem svých pánů. Byl to
předobraz — drsný, zjednodušený, prvobytný předobraz Židů v Babylónu
nebo Izraelitů v Egyptě. Za nocí jsme slýchali z lesa táhlé kvílení, když n ějaký
primitivní Ezechiel oplakával někdejší velikost a vzpomínal zaniklé slávy
Opičino Města. Drvoštěpové a nosiči vody z nich budou nadále...
Dva dny po bitvě jsme se vrátili se svými spojenci do indiánské oblasti a
utábořili se pod jejich útesem. Zvali nás, abychom se nastěhovali do jejich
jeskyní, ale lord John s tím nijak nechtěl souhlasit. Zastával stanovisko, že
bychom se ocitli v pasti, kdyby Indiáni projevili sklon ke zrádnosti. Za chovali
jsme tudíž nezávislost a měli pro všechny případy zbraně po ruce, přičemž
jsme s Indiány pěstovali přátelské styky. Také jsme neustále navštěvovali
jejich jeskyně. Byly to místnosti vskutku pozoruhodné, ale nepodařilo se nám
154

určit, jde-li o díla lidských rukou, nebo přírody. Podlahy byly všechny na
stejné úrovni a stejného geologického složení, a jeskyně samotné byly
vyhloubeny do vrstvy nějakého měkkého nerostu, jež dělila tvrdý žulový
podklad od sopečného čediče, který vytvořil útesy pod nimi.
Vchody do jeskyní byly asi třicet metrů nad zemí. Vedly k nim dlouhé
kamenné schody, tak úzké a příkré, že žádné velké zvíře po nich nemohlo vy­
stoupit. Sluje, uvnitř teplé a suché, měly podobu rovných, nestejně dlouhých
chodeb, vedoucích přímo do masívu útesů. Hladké šedé stěny byly zdobeny
množstvím vynikajících kreseb, pořízených ohořelými dřívky. Představovaly
rozličná zvířata náhorní planiny. I kdyby všechno živé bylo smeteno ze zem ě
Maplea Whitea, budoucí cestovatel by na stěnách jeskyní našel bohaté
svědectví o podivné zvířeně — obrazy dinosaurů, iguanodontů a ryboještěrů
— , která tu donedávna žila. Když jsme se dozvěděli, že lidé zde chovají
iguanodonty jako krotká stáda, prostě jako chodící (nebo hopsající) skladiště
masa, pojali jsme domněnku, že člověk, ač vyzbrojený jen primitivně, si
zajistil naprostou nadvládu nad planinou. Bylo nám souzeno brzo zv ědět, že
tomu tak není a že je zde pořád ještě toliko trpěn. Bylo to třetí den poté, co
jsme si zřídili tábor pod indiánskými jeskyněmi, když došlo k tragédii, jež nás
vyvedla z omylu.
Challenger a Summerlee tu nebyli. Odešli k jezeru, kde n ěkolik domorodců
podle jejich pokynů lovilo harpunami ještěrky, které profesoři chtěli mít ve
sbírkách. Lord John a já jsme zůstali v táboře, a větší počet Indiánů se zabýval
různými pracemi na travnatém svahu pod jeskyněmi. Pojednou se rozlehl
pronikavý, poplašný křik, a slovo „stoa" znělo ze stovky úst. Odevšad
přibíhali lidé, co jim nohy stačily, muži, ženy, i děti, a v bláznivé panice pádili
do schodů a hrnuli se do jeskyní.
Když jsme se podívali nahoru, viděli jsme, že Indiáni na nás ze vchodu do
jeskyní mávají a zvou nás do krytů. Lord John i já jsme každý popadli
opakovačku a běželi se podívat, o jaké nebezpečí jde. Najednou z kraje
nedalekého zalesněného pásu vyběhla skupina dvanácti či patnácti Indiánů.
Utíkali, jako by jim v patách byla smrt — a skutečně byla: za nimi se hnaly
dvě hrozné obludy z rodu nebo čeledě, jejíž představitel se nám dobýval do
tábora a mne pronásledoval na mé osamělé pouti. Tvarem připomínaly ošklivé
ropuchy a také skákaly, ale co do rozměrů byly neuvěřitelně veliké, větší než
nejmohutnější slon. Dosud jsme je viděli pouze v noci — a jsou to skutečně
noční lovci, kteří se ve dne ukazují jen tehdy, jsou-li vyrušeni ve svých
doupatech, jak tomu bylo i v tomto případě. Nyní jsme tu stáli, ohromeni
podívanou na ně, neboť barva jejich skvrnité, bradavičnaté kůže byla měňavá,
155

jak tomu bývá u některých ryb, a sluneční svit je při každém jejich pohybu
halil do oparu duhových barev.
Neměli jsme ovšem mnoho času na koukání, protože v mžiku dohnali
uprchlíky a začali je vraždit. Zabíjeli je tím, že na jednoho po druhém nalehli
plnou váhou, rozdrcenou a zmrzačenou ob ěť pak nechali ležet a hnali se po
dalších lidech. Ubozí Indiáni ječeli hrůzou, ale byli bezmocní, a ani útěkem se
nemohli spasit před nemilosrdnou cílevědomostí a děsivou mrštností
obludných netvorů. Padali jeden po druhém, a naživu jich snad bylo už jen p ůl
tuctu, když jsme jim — můj přítel a já — mohli vyrazit na pomoc. Naše
zastání však nebylo nic platné a jenom nás zapletlo do stejného nebezpečí. Na
vzdálenost pouhých dvou set metrů jsme vyprázdnili zásobníky, pálíce do
netvorů kulku za kulkou se stejným účinkem, jako bychom po nich házeli
papírovými kuličkami. Jejich tupý plazí organismus nevnímá rány a žádná
moderní zbraň nemůže zasáhnout životní centrum, protože tato zvířata nemají
speciální ústředí v mozku. Jejich životně důležité nervové orgány jsou
roztroušeny v míše. Maximum, čehož jsme mohli intervencí dosáhnout, bylo,
odvést jejich pozornost zábleskem a třeskem našich pušek, zastavit tím na
chvíli jejich postup a poskytnout domorodcům i nám časovou možnost
dosáhnout schodů, vedoucích do bezpečí. Ale tam, kde nic nepo řídily kónické
trhavé střely dvacátého století, tam uspěly indiánské otrávené šípy s hroty,
máčenými v odvaru krutikvětu a potřené mrtvolným jedem z mršin. Takovéto
šípy ovšem nejsou nic platné lovci, jenž by napadl zvíře. Krev v tělech
takových netvorů obíhá totiž jen zvolna, pročež i účinek jedu je pomalý, a než
zapůsobí, mohlo by zvíře svého nepřítele-lovce určitě dohnat a usmrtit. Zde
však byla situace jiná. Jakmile se obludy, které nás honily, dostaly až ke
schodištím, snesl se na ně shora fičící déšť šípů, neboť ve vchodech jeskyní a
v každém výklenku, v každé škvíře útesu stáli lučištníci. Do minuty se bestie
přímo ježily zabodnutými šípy, ale nebylo znát, že by pociťovaly bolest.
Drápaly se, slintajíce bezmocnou zuřivostí do schodů, které by je přivedly k
vyhlédnutým obětem, vždycky se nemotorně vyhrabaly pár metrů nahoru a
pak pokaždé zase sklouzly dolů na zem. Ale jed začal konečně působit. Jeden
z dinosaurů chrčivě zachroptěl a velká, zavalitá palice mu poklesla na zem.
Druhý začal

skákat v nepravidelném kruhu dokola, vyrážeje přitom

pronikavý, skučivý řev. Potom, ulehnuv na zem, svíjel se po několik minut v
agónii, než i on ztuhl a zůstal nehybně ležet. S jásavým křikem seběhli Indiáni
z jeskyní a tančili kolem zdechlin šílený tanec vítězství, jančíce radostí, že
další dva z nej nebezpečnějších nepřátel byli zahubeni. Ještě večer rozřezali a
odstranili mrtvé dinosaury, ne aby jejich maso jedli — neboť jed byl stále
156

ještě nebezpečný — , ale aby hniloba nešířila nemoci. Leč velká plazí srdce —
každé o rozměru polštáře — tu zůstala ležet, tepajíce zvolna a stejnoměrně,
mírně se smršťujíce a rozpínajíce zde žila dále hrozným, samostatným
životem. Teprve třetí den se energie ganglií vyčerpala, a ty dvě hrozné věci
ztichly.
Jednou, až budu mít lepší psací stůl, než je plechovka od masové konzervy, a
dokonalejší psací potřeby než špaček tužky a poslední, potrhaný a pomačkaný
notes, jednoho dne napíšu podrobnější zprávu o indiánském kmeni Akkalů —
o našem životě mezi nimi i o tom, co se nám podařilo zhlédnout ze zázraků
země Maplea Whitea. Paměť mne při psaní nenechá na holičkách, protože
pokud ve mně zbude jiskřička života, nezapomenu na nic, co jsem v této dob ě
zažil. Každá hodina, každý počin, všechno utkvívá v mysli zřetelně a jasně,
jako první mimořádně zážitky z dětství. Žádné nové vjemy ani dojmy
nemohou vyhladit vzpomínky tak hluboce vryté. Až nadejde vhodná doba,
popíšu tu kouzelnou měsíční noc na velkém jezeře, kdy nám v indiánské
rybářské síti uvázl mladý ichthyosaurus — ryboještěr, napůl tuleň, napůl ryba,
podivná bytost, jež má po stranách čumáku oči, chráněné kostí, a třetí oko
nahoře na hlavě; popíšu, jak nám ten ryboještěr málem převrhl kánoe, než
jsme ho dotáhli na břeh. Bylo to téže noci, co z rákosí vystřelil zelený vodní
had, jenž obtočil a unesl kormidelníka Challengerová kánoe. Povím také o
tom velkém, bílém nočním stvoření — do dnešního dne nevíme, zda to byla
šelma, nebo plaz — , jež žilo v hnusné bažině na východ od jezera a míhalo se
tmou, jak jsme poznali podle slabého jeho světélkování. Indiáni měli z toho
zjevení takový strach, že se neodvažovali ani do blízkosti dotyčného místa. A
my — ačkoliv jsme podnikli dvě výpravy a pokaždé je viděli — my jsme
nedokázali proniknout do bařiny, v níž to bydlelo. Mohu jenom říct, že nám to
připadalo větší než kráva a že to vydávalo pižmový pach. Popíšu také velkého
ptáka, jenž jednoho dne honil Challengera tak, že se profesor mohl zachránit
jenom tím, že vyšplhal na skálu. Obludný pták z nadřádu běžců byl mnohem
větší než pštros, měl supí krk a krutou hlavu. Vypadal jako kráčející smrt.
Když Challenger lezl na skálu, pták mu jediným klovnutím zahnutého zobáku
urazil podpatek u boty, jako by jej někdo odsekl dlátem. Tentokráte to pro
změnu vyhrály moderní zbraně. Velikánské zvíře, měřící od hlavy k noze čtyři
metry, padlo za oběť Roxtonově opakovačce. Sesypalo se, obrovská hromada
načepýřeného peří a kopajících nohou, a do poslední chvíle na nás civělo,
žlutýma, nelítostnýma očima.
Byl to — jak na nás volal udýchaný, ale jásající profesor — pták-běžec zvaný
fororachus. Kéž bych se dožil chvíle, kdy se jeho plochá, ohavná hlava ocitne
157

na čestném místě v Roxtonově sbírce trofejí. A neopomenu popsat toxodonta,
obrovské třímetrové morče s vyčnívajícími hlodavými zuby. Složili jsme je za
rozbřesku dne na břehu jezera, když pilo.
Toto všechno jednou popíši obšírněji, a kapitoly o rušných dnech něžně
proložím líčením kouzelných letních večerů, kdy jsme pod tmavomodrou
oblohou leželi v kamarádské pohodě na měkkém trávníku při okraji lesa a
žasli nad neznámým ptactvem, jež tudy let ělo, a nad podivnými zvířátky, která
vylézala z doupátek a nor a zvědavě na nás jukala. Větve keřů, prohýbající se
pod tíží lákavých plodů, se k nám skláněly, a kolem nás vykukovaly z trávy
podivné, líbezné květiny. Pokusím se vylíčit dlouhé měsíční noci, strávené na
třpytivé hladině velkého jezera. Seděli jsme v kánoe a s úžasem, ba řekl bych,
skoro zbožně jsme pozorovali velké kruhy, šířící se z místa, kde zašplouchala
nějaká fantastická obluda; nebo zelený záblesk v hluboké vodě, když se tam
pohnul tajemný obyvatel říše, kam neproniká světlo. Těmto výjevům se bude
podrobně věnovat mé pero, až — až jednoho dne. . .
Ale, budete se mne ptát, nač vám byly lyrické selanky, proč jste takovým
způsobem mařili čas, když jste se přece vy a vaši druhové měli dnem i nocí
zabývat hledáním způsobu, kterak se dostat zpět do vnějšího světa? Na tuto
otázku odpovídám, že jeden každý z nás o návrat usiloval, ale že naše úsilí
bylo marné. Na jednu věc jsme přišli velmi brzo: Indiáni nám nepomohou. Ve
všech ostatních ohledech byli našimi přáteli — nebo lze skorém také říci, že
byli našimi oddanými otroky — , ale kdykoliv jsme naznačili, aby nám
pomohli zhotovit a dopravit na kraj útesu plaňkový most, kterým bychom
překlenuli propast, nebo když jsme je žádali o kožené řemeny či o liány, z
nichž bychom upletli lana, která by nám pomohla, pokaždé jsme se setkali s
dobráckým, ale nepřekonatelným odmítnutím. Usmívali se, mrkali na nás,
potřásali hlavou — a tím to vždycky zmrzlo. Dokonce i starý náčelník nás
odmítal stejně paličatě, a jenom Maretas — mladík, kterého jsme zachránili
— byl jiný. Díval se na nás vážně a zamyšleně a posuňky nám dával znát, že
želí zmaru našich přání. Od slavného triumfů nad opolidmi na nás Indiáni
hleděli jako na superlidi, kteří v trubicích divných zbraní přechovávají
vítězství. Patrně věřili, že budou mít štěstí, dokud budeme mezi nimi. K až­
dému z nás velkoryse nabídli indiánskou dívku za manželku a každému
samostatnou jeskyni, jen abychom zapomněli na domov a setrvali nadobro v
jejich zemi. Všechno se to zatím odehrávalo po dobrém, b y ť se i naše a jejich
přání tak velmi rozcházela; ale nabyli jsme pevného přesvědčení, že naše
plány, kterak sestoupit, musíme zachovávat v tajnosti, neboť jsme měli
158

důvodné obavy, aby se Indiáni nakonec nepokusili držet nás zde násilím.
Navzdory riziku, jež představovali dinosauři (nebezpečí ovšem nebylo velké,
leda v noci, neboť dinosauři, jak jsem asi už řekl, vědné vyspávají), jsem za
poslední tři týdny dvakrát zašel do starého tábora, především proto, abych
promluvil s naším černochem, který ještě pořád dlel pod útesem jako stráž a
hlídka. Usilovně a dychtivě jsem se díval po velké pláni a nadějně vyhlížel,
zda v dáli nespatřím pomoc, o kterou jsme se modlili. Ale rovina tečkovaná
kaktusy zela prázdnotou a táhla se bezútěšně až k lemu vzdálených houštin.
„Už teď brzo přijít, masa Malone. Než týden minout, Indiáni být zpátky a
přinést provazy a dostat vás dolů," halekal povzbudivě dobrák Zambo.
Na zpáteční cestě z druhé návštěvy tábora jsem zažil překvapení. Přenocovav
v táboře, vracel jsem se povědomou stezkou a spatřil v místech, vzdálených
asi dva kilometry od bažiny pterodaktylů mimořádný zjev: kráčející lešení v
podobě zvonu. Ukázalo se, že to je člověk, obklopený konstrukcí nebo klecí z
ohnutých rákosů. Když jsem se tomu přiblížil, můj údiv ještě vzrostl, neboť
uvnitř byl lord Roxton. Když mě spatřil, vyklouzl z podivného obalu a šel mi
v ústrety. Smál se, ale měl jsem dojem, že je trochu v rozpacích.
„Koukáte, mládenče, vidte?" řekl. „Ale kdo by si byl pomyslel, že vás tady
potkám."
„Proboha vás prosím, co to děláte?" zeptal jsem se ho.
„Jdu navštívit své přátele, pterodaktyly." „Ale proč?"
„Jsou to přece zajímavá zvířátka — ale málo družná! A snad sám pamatujete,
že se vůči cizincům chovají dokonce vyloženě hrubě a ošklivě. Pořídil jsem si
tohle lešení právě proto, aby mi nemohli projevovat přízeň příliš dotěrně."
„Ale co vůbec pohledáváte v bažině?" Tázavě se na mne zadíval a viděl jsem
na něm, že uvažuje, co odpovědět.
„Myslíte, že jenom profesoři smějí být vědychtiví?" řekl nakonec. „Chci ty
roztomilé broučky poznat zblízka. A to vám musí stačit."
„Nezlobte se na mou zvědavost," řekl jsem.
Dobrá nálada se mu vrátila a zasmál se. „Nezlobím se, mladý muži. Chci
Challengerovi přinést jednoho z těch spratků, mládě, čertovo kuřátko. To je
jeden z mých úkolů. Ne, nechci, abyste mne doprovázel. Mně se v té kleci
nemůže nic stát. Vy to o sobě tvrdit nemůžete. Tak nashle— . Do setmění jsem
zpátky v táboře."
Obrátil se a odešel, a ještě jsem ho viděl putovat lesem v té divné kleci.
Bylo-li chování lorda Roxtona v oné dob ě divné, bylo Challengerovo chování
arcidivné. Nepřeháním, řeknu-li, že Challenger působil na indiánské ženy
nadmíru přitažlivě, a kudy chodil, tudy nosil s sebou velkou palmovou
159

ratolest. Ratolestí jako plácačkou na mouchy odháněl ženy, když mu jejich
pozornost šla příliš na tělo. K nej legračnějším vzpomínkám, které si odsud
odnesu, patří groteskní podívaná na Challengera, jak si vykračuje obvyklým
svým krokem tanečního mistra —

ale tentokrát podobný operetnímu

sultánovi, v ruce palmový odznak svého majestátu, s naježeným plnovousem
před sebou a za sebou se zástupem vyjevených indiánských děvčat, spoře
oděných v přehoz z lýčí.
Pokud jde o Summerleea, ten byl plně pohřížen ve studium zdejších členovců
a ptactva. Všechen svůj čas, pokud nenadával Challengerovi obším ě za to, že
se nestará o naše vysvobození, věnoval konzervaci a popisu budoucích
exponátů.
Onoho času Challenger každého rána mizíval neznámo kam, a občas se
vracel, tváře se důležitě a důstojně jako člověk, jenž na svých ramenou nese
sám a sám břímě velikého podnikání. Jednoho dne nás, s palmovou ratoles ti v
ruce a s obvyklou vlečkou fascinovaných ctitelek za sebou, zavedl do své
záhadné dílny a zasvětil nás do tajů svého plánu.
Dílnou byla mýtinka uprostřed palmového hájku. Střed mýtinky tvořil
bublající bahnitý gejzír, jaký jsem již popsal. Kolem jeho okraje se povalovalo
množství řemínků a řemenů z iguanodontí kůže. Kromě toho tam na zemi
ležela velká splasklá mázdra, o níž se později ukázalo, že to je oškrábaný a
usušený žaludek velkého jezemího ryboještěra. Tento velký měch byl
najednom konci úplně sešitý. Na druhém byl ponechán pouze malý otvor. Do
něho Challenger zasunul několik bambusových trubek, které byly druhým
koncem spojené s jakýmisi obrácenými kornouty. Nebyly to ovšem papírové
kornouty, nýbrž duté kužele z jílu, které chytaly plyn, vyvěrající z bublajícího
gejzíru, a odváděly ho bambusovými trubkami do připraveného měchu.
Někdejší ryboještěří žaludek se zvolna nadýmal a jevil tak silný sklon uletět,
že Challenger obtočil řemeny a lana, přišitá k měchu, kolem okolních stromů.
Do půl hodiny byl z žaludku pořádný balón, a podle toho, jak škubal řemením
a jak napínal provazy, jsme usoudili, že by byl schopen zvednout řádné
břemeno. Challenger tu stá] jako šťastný otec, předvádějící své prvorozeně.
Usmíval se, hladil si plnovous, a záře sebelibou spokojeností, zíral na to, co
stvořil jeho mozek. — Jako první se ozval Summerlee.
„Snad si, Challengere, nemyslíte, že v tom vašem patentu poletíme?" řekl
jedovatě.
„Myslím si, můj drahý Summerlee, že byste se měl především podívat, co ten
balón dokáže. Až poznáte jeho sílu, zajisté se mu bez váhání sv ěříte."
160

„Tento nápad můžete rovnou pustit z hlavy," řekl Summerlee energicky. „Za
nic na světě bych se nedopustil takové ztřeštěnosti. Lorde Johne, spoléhám na
vás, že toto bláznovství nebudete podporovat."
„Prachset inteligentní fidlátko," řekl náš člen Horní sněmovny. „Rád bych
viděl, co to umí."
„Vaše přání bude splněno," řekl Challenger. „Po řadu dní jsem věnoval
všechnu svou mozkovou kapacitu problému, jak sestoupíme z t ěchto útesů.
Přesvědčili jsme se, že nemůžeme slézt po skalní stěně a že žádný tunel
neexistuje. Nejsme ani s to zbudovat most, po kterém bychom se dostali na
skalní ,věž', z níž jsme sem přešli. Bylo tedy na mně, najít nějaký jiný způsob
přesunu. Nedávno jsem našeho mladého přítele upozornil, že z gejzíru vyvěrá
čistý vodík. Tento poznatek vedl zcela přirozeně k představě balónu. Musím
se přiznat, že jsem při rozvádění té myšlenky narazil na nesnáz, odkud vzít
obal, jenž nepropouští plyn. Úvaha o enormních vnitřnostech zdejších ještěrů
mi vnukla rozřešení problému. A hle — zde vidíte výsledek!"
Ghallenger zasunul levou ruku pod klopu rozedraného saka a pravicí pyšn ě
ukázal před sebe. V tu chvíli už nabyl ryboještěří žaludek kulaťoučkého tvaru
skutečného balónu a mocně škubal svými pouty.
„Vyložené pominutí smyslů," vrčel Summerlee. Lordu Johnovi se nápad
ohromně líbil. „Náš staroušek má za ušima, viďte," zašeptal mi a pak se
hlasitěji otázal Challengera: „Bude u toho nějaká gondola?"
„Gondola je příštím bodem mého programu. Už vím, z čeho ji vyrobit a jak
bude k balónu připevněna. Zatím vám toliko chci ukázat, že můj aparát
dokáže unést váhu každého z nás." „Míníte snad váhu nás všech?" „Nikoliv.
Můj plán počítá s tím, že se sneseme dolů jeden po druhém jako padákem.
Balón pak bude vždycky vytažen zpátky nalioru způsobem, jejž snadno
zdokonalím. Balón splní dokonale svůj úkol, unese-li jedince a posadí-li ho
bez úhony dole na zem. Nyní vám předvedu jeho vznosnost."
Challenger přitáhl kus čediče notné velikosti; ke kameni bylo přivázáno lano,
které jsme poznali, neboť nám pomáhalo při zlézání „věže" a při dopravě
zásob z „věže" na náhorní planinu. Lano— jak se jistě pamatujete — měřící
kolem třiceti metrů, bylo sice tenké, ale velmi pevné. Dále přinesl Challenger
velký kožený obojek, nebo chcete-li límec, z něhož splývaly četné řemeny.
Tento límec položil Challenger na kopuli balónu, a řemeny pak pod balónem
shrnul a přivázal k čediči. Toto uspořádání zaručovalo, že váha břemene bude
stejnoměrně rozložena po povrchu balónu. Měli jsme tedy před sebou balón,
pod ním kus čediče (jako prozatímní gondolu) a naše lano, p řivázané k čediči.
Volný konec lana si Challenger třikrát omotal kolem své paže.
161

„A nyní, pánové," řekl profesor, usmívaje se v libém očekávání triumfu, „vám
předvedu tažnou sílu svého balónu." A při těch slovech nožem prořízl četné
řemeny, poutající balón ke stromům. Nikdy ještě nebyla naše výprava tak
blízká kompletnímu vyhlazení. Nadmutý měch vyletěl, jako by ho vystřelil,
hroznou rychlostí do vzduchu. V mžiku — a nedobrovolně — vyskočil i
Challenger, neboť ho balón táhl za sebou vzhůru. Taktak jsem stačil
obemknout pažemi pas vznášejícího se profesora, ale i já jsem pocítil škubnutí
a ocitl se ve vzduchu. Lord John přiskočil, a s virtuozitou baseballového
hráče, jenž zastavuje protivníka, mi pažema sevřel lýtka jako svěrákem, ale
cítil jsem, že i on začíná stoupat. Na okamžik jsem m ěl bláznivou vidinu: čtyři
dobrodruzi se vznášejí jako růženec vuřtů nad zemí, kterou prozkoumávali.
Naštěstí nebyla odolnost lana tak bezmezná, jako vznos toho pekelného stroje.
Rozlehlo se ostré prásknutí, jako když bičem mrskne, a my všichni se váleli
na zemi, omotaní smyčkami lana. Když jsme se vyprostili a jakžtakž stáli na
nohách, viděli jsme vysoko, vysoko na tmavomodré obloze č emou tečku. Byl
to kus čediče, jenž si to hasil neznámo kam.
„Výborně!" křičel nezmamý a nezkrotný Challenger a mnul si odřenou paži.
„Krajně důkladná a uspokojivá zkouška! Ani já jsem nemohl očekávat takový
úspěch. Do týdne, pánové, bude k dispozici druhý balón a můžete se
spolehnout, že vykonáme první etapu cesty domů bezpečně a v pohodlí." Až
dosud jsem zaznamenával předchozí události postupně, tak jak se přiházely.
Nyní však sepisuji závěr svého vyprávění už ve starém táboře, kde Zambo na
nás tak dlouho čekal. Drsná skaliska útesů strmí nad námi, a za jejich
korunou, na náhorní planině, jsme nechali — jako sen — za sebou všechna
nebezpečenství a všechny nesnáze. Dolů jsme se dostali bezpečně, byť i
způsobem naprosto neočekávaným, a jsme všichni zdrávi a v pořádku. Do
šesti týdnů, nejdéle za dva měsíce budeme v Londýně, a je docela možné, že
tento dopis nebude mít před námi velký předstih. Naše srdce i myšlenky už
toužebně zalétají k velké metropoli, jež ve svých zdech chová tolik nám
drahého.
K obratu v našich osudech došlo večer onoho dne, kdy jsme zažili nebezpečné
dobrodružství s domácky vyrobeným balónem profesora Challengera. Už
jsem řekl, že jediným člověkem, jenž projevoval trochu porozumění pro naši
snahu dostat se z planiny, byl mladý náčelník, kterého jsme svého času
zachránili. Maretas byl jediný, kdo si nepřál držet nás proti naší vůli v cizí
zemi, a dal nám to najevo výmluvnou řečí posuňků. Onoho večera po setmění
přišel do našeho malého tábora pod jeskyněmi a obrátil se přímo ke mně, což
162

ostatně činíval i jindy, patrně proto, že jsem mu byl věkem nejblíže. Tentokrát
mi nenápadně podal svitek stromové kůry, a ukázav rukou vážně na řadu
jeskyní nad námi, přiložil ukazováček ke svým rtům na znamení tajnosti,
načež se tiše vrátil ke svým soukmenovcům.
Vzal jsem smotek ke světlu ohně, a všichni jsme jej zkoumali ze všech stran.
Rozmotaná kůra měřila přibližně třicet na třicet centimetrů a nesla na vnitřní
straně řadu podivných značek, které zde reprodukuji.
Značky byly pečlivě nakreslené dřevěným uhlím na bílou plochu a v prvním
okamžiku jsem měl dojem, že jde o noty nějaké primitivní partitury. „Ať je to
cokoliv," řekl jsem, „odpřisáhl bych, že to je pro nás důležité. Bylo to znát na
jeho tváři, když mi to dával."
„Ledaže by to byl primitivní kanadský žertík," ozval se Summerlee. „Smysl
pro humor dlužno považovat za jednu z nej základnějších vymožeností
vyvíjejícího se člověka."

„Je to nesporně nějaké písemné sdělení," řekl Challenger.
„Mně to připadá jako příspěvek do hádankářské rubriky: Sestavte z čárek
písmena, z písmen slova. .. Správný luštitel obdrží. . .," poznamenal lord John,
jenž stál za námi, natahoval krk a koukal nám přes ramena. Pojednou vztáhl
ruku a zmocnil se záhadného svitku.
„Při svátém Jiřím drakobijci!" zvolal, „myslím, že jsem na to přišel. Náš
benjamínek to uhodl okamžitě. Podívejte se! Kolik značek je zde nakresleno?
Osmnáct. Když se nad tím zamyslíte — ono těch jeskynních vchodů nad námi
je také osmnáct."
„Však Maretas také ukazoval nahoru, když mi to dáv al," řekl jsem.
„Jsme tedy na správné stopě. Toto je schéma jeskyní. Jasné. Je jich osmnáct v
163
222

jedné řadě, některé jsou krátké, některé hluboké, některé se větví — sami jsme
to viděli. Je to mapa — a zde je křížek.
Co znamená? Označuje jeskyni, která je mnohem hlubší než ostatní.. ."
„.. . a prochází celou stěnou útesu!" zvolal jsem. „Myslím, že náš mladý přítel
hádanku rozluštil," řekl Challenger. „Není-li tomu tak, nechápu, proč by nás
Maretas na ni upozorňoval. Vždyť ten člověk má velmi pádný důvod, aby
nám přál. Ale prochází-li jeskyně skutečně celým útesem a ústí-li na
odpovídajícím místě druhé strany, pak by nám zbývalo sestoupit pouhých
třicet metrů." „Třicet metrů!" reptal Summerlee. „Ale naše lano má pořád ještě
víc než třicet metrů," zvolal jsem. „Určitě bychom se dostali dolů." „A co
Indiáni v té jeskyni?" namítal Summerlee.
„V žádné z jeskyní přímo nad námi Indiáni nebydlí," řekl jsem. „Používají
těch slují jako sýpek a skladišť. Nemohli bychom rovnou jít a podívat sejak
to vypadá?"
Na náhorní planině rostou stromy, jež mají suché, živicí prostoupené dřevo.
Náš botanik je označuje za druh araukárií — naši Indiáni z nich vyrábějí
pochodně. Každý z nás popadl otýpku toho chrastí a všichni jsme se vydali na
průzkum. Po schodech zarostlých plevelem jsme vystoupili k označené
jeskyni a zjistili, že je vskutku prázdná až na velké množství obrovských
netopýrů, kteří nám létali kolem hlavy, když jsme začali do sluje po stupovat.
Nechtíce budit pozornost Indiánů, klopýtali jsme potmě tak dlouho, dokud
jsme neměli za sebou několik zákrutů chodby a nebyli už pořádný kus v nitru
jeskyně. Pak jsme konečně rozžehli pochodně. Byli jsme v krásném suchém
tunelu, jehož hladké zdi byly pokryty domorodými kresbami. Nad hlavou
jsme měli klenutý strop, pod nohama bílý, třpytící se písek. Dychtivě jsme
spěchali dál, až se nám pojednou vydral z hrdla sten trpkého zklamání: ocitli
jsme se před hladkou skalní stěnou, masivní a jednolitou, bez jedinké škvíry,
co by myšce postačila. Tudy pro nás nebylo úniku.
Stáli
jsme
tu
s
hořkostí
v
srdci
a
žehrali
na
neče­
kanou překážku. Skalní stěna nebyla důsledkem žádného zemětřesení, jak
tomu bylo v případě tunelu. Toto byla od samého počátku slepá ulička. „To
nic, přátelé," řekl nezdolný Challenger. „Pořád ještě platí můj slib. Budeme
mít balón."
Summerlee zaúpěl.
„Nejsme snad v nesprávné jeskyni?" dal jsem na uváženou.
„Kdepak," řekl lord John s prstem na mapě. „Zmehlo nám. Jsme v sedmnácté
jeskyni zprava a v druhé zleva. Je to určitě ta označená sluj. Nedá se nic
dělat."
164

Podíval jsem se na rozmotaný svitek a radostí jsem vyk řikl.
„Už to mám! Pojďte za mnou! Pojďte za mnou!" S pochodní v ruce jsem
klusal zpět cestou, jíž jsme přišli. „Zde," řekl jsem a ukázal na zem, kde ležely
ohořelé sirky, „zde jsme si rozsvítili." „Tak jest."
„Vidíte na mapě, že tato jeskyně se štěpí ve dvě sluje, a my jsme to rozcestí
minuli dříve, než jsme rozžali pochodně. Když se budeme vracet, naj deme po
pravici vchod do delší větve jeskyně."
Bylo tomu tak, jak jsem řekl. Ušli jsme sotva padesát kroků, když jsme spatřili
velký černý otvor, zející ve stěně. Odbočili jsme tam a zjistili, že to je mno­
hem širší a delší chodba než ta, kterou jsme šli p ředtím. Pospíchali jsme, hnáni
netrpělivostí a lapajíce po dechu, a když jsme urazili několik set metrů, spatřili
jsme pojednou v černé tmě klenby před námi svit temně rudého světla.
Žasnouce, civěli jsme na nevysvětlitelný úkaz. Vypadalo to jako nehybná
plamenná stěna stojící napříč slují, stěna, jež brání další naší cestě. Chvátali
jsme podívat se na překážku zblízka. Plamen nevydával žádný zvuk, žádné
teplo, plamen ani nezaplápolal — ale pořád před námi žhnula ta velká světel­
ná opona, stříbříc celou sluj a měníc písek v briliantovou drť. Až v
bezprostřední blízkosti jsme zjistili, že zář má kruhovitý okraj.
Měsíc, při Drakobijci!" vykřikl lord John. „Máme vyhráno, hoši! Máme
vyhráno!"
Byl to skutečně měsíc! Úplněk svítil rovnou do otvoru ve vnější stěně útesu.
Byla to malá trhlina, ne větší než okno, ale našim účelům dokonale stačila.
Když jsme s nataženým krkem koukali průrvou, viděli jsme, že sestup nebude
obtížný ani dlouhý, neboť naše „okno" nebylo příliš vysoko nad plání. Nebylo
ovšem divu, že jsme otvor nerozpoznali už zdola, neboť koruna útesů zde
vyčnívala nad stěnu. Bylo očividně tak nemožné útes v těchto místech zlézt,
že jsme tomuto úseku při naší okružní cestě ani nevěnovali bližší pozornost.
Nyní jsme si zjistili, že pomocí lana budeme moci sestoupit, a v bujaré nálad ě
jsme se dali na zpáteční cestu, abychom byli co nejdříve v táboře a mohli se
v •

•i

r , v

•v r

v

pnpravit na zítřejší večer.
Přípravy jsme museli vykonat rychle a tajně, neboť nebylo vyloučeno, že by
nás Indiáni mohli zadržet ještě v poslední chvíli. Rozhodli jsme se zanechat
zde všechny věci, kromě pušek a střeliva. Ale Challenger měl hromadu
neskladných věcí, které chtěl mermomocí vzít s sebou, a zejména jedno
zavazadlo, o kterém ještě nesmím mluvit, nám dalo práce ažaž. Den minul
pomalu, ale když se setmělo, byli jsme připraveni k odchodu. Stěhování věcí
do schodů bylo lopotné, ale všechno jsme zvládli, a nakonec jsme se zastavili
u vchodu do jeskyně, podívat se ještě naposledy na tuto zvláštní zemi,
165

rozhlédnout se po krajině, jež bude asi vbrzku, žel, znesvěcená zevlujícími
zvědavci, kořistí lovců a hledačů pokladů, ale jež zůstane pro každého z nás
zemí kouzelných snů, nádhery a romantiky, velkých rizik, velkého utrpení a
velkého poučení, jež zůstane naší zemí, jak jí něžně říkáme a navždy budeme
říkat. Ze sousedních jeskyní po naší levici se linulo do houstnoucí tmy na rudlé, přívětivé světlo ohnišť. Ze svahu pod námi k nám stoupaly hlasy
smějících se a zpívajících Indiánů. Za nimi dlouhá pásma hvozdů — a z je­
jich středu hlubokým šerem matně prosvítalo velké jezero, líheň podivných
nestvůr. Právě, když jsme se dívali, z temnoty jasně zazněl vysoký zpola
řičivý, zpola kvílící křik, hlas nějakého tajemného zvířete. Byl to hlas samotné
země Maplea Whitea, jež nám dává sbohem. Obrátili jsme se a rychlými
kroky vešli do sluje, jež vede domů.
O dvě hodiny později bylo všechno — my, naše zavazadla a všechen náš
majetek — dole, u paty útesu. Stěhování se odbylo hladce a potíže byly jen s
Challengerovou bednou. Ponechávajíce všechno na místě, vydali jsme se
okamžitě na cestu k Zambově táboru. Když jsme se mu na rozbřesku dne
blížili, dožili jsme se nemalého překvapení:
místo jednoho ohně, hořel jich na pláni tucet! Záchranná četa dorazila. Bylo to
dvacet poříčních Indiánů s trámy, provazy a se vším, čeho je třeba k
přemostění propasti. Tak alespoň nebudou potíže s dopravou zavazadel, až
zítra nastoupíme zpáteční cestu k Amazonce.
A tak v pokorném a vděčném rozpoložení mysli končím zpravodajství. Naše
oči spatřily veliké divy a naše duše jsou očištěny utrpením, jež bylo naším
údělem. A každý z nás je dnes svým způsobem lepší a moudřejší. Možná že se
zastavíme v Bělému, abychom se vybavili na další cestu. Učiníme -li tak, bude
tento dopis mít před námi náskok o jeden poštovní kurs.
Nezdržíme-li se v Bělému, dojde psaní do Londýna současně se mnou. Tak či
onak, doufám, drahý pane šéfredaktore McArdle, že Vám budu moci už velmi
brzo potřást rukou.

166

16.

Mohutné finále

Považuji za svoji povinnost vzdát zde dík všem našim p řátelům v povodí
Amazonky za převelkou laskavost a za pohostinství, poskytnuté nám za
zpáteční cesty. Obzvláště bych chtěl poděkovat seňoru Penalosovi a ostatním
úředníkům brazilské vlády za mimořádná opatření, jimiž nám usnadnili cestu,
a seňoru Pereirovi v Bělému, jehož předvídavosti a prozíravosti vděčíme za
to, že jsme v den příjezdu našli kompletní nové ošacení, jež nám umožnilo
vrátit se do civilizovaného světa civilizovaně. Vypadá jako černý nevděk, že
jsme svým hostitelům a dobrodincům jejich četné laskavosti opláceli
obmyslnými nepravdami, ale za daných okolností jsme vskutku nem ěli jiné
možnosti, a říkám jim nyní rovnou a naplno, že budou toliko mařit čas i
peníze, pokusí-li se jít v našich stopách. I všechna vlastní jména, obsažená v
našich zprávách byla pozměněna, a jsem si naprosto jist, že i ten, kdo náš
cestopis prostuduje co nejpozoměji, se nakonec ocitne tisíce kilometrů od naší
neznámé země.
Domnívali jsme se, že vzrušení, vyvolané v části Jižní Ameriky naším
průjezdem, je věc ryze místní, a ujišťuji přátele v Anglii, že jsme neměli ani
tuchy o pozdvižení, které v Evropě vyvolaly už pouhé pověsti o našich
dobrodružstvích. O napětí, jež zavládlo nejen ve vědeckém světě, ale i v
široké veřejnosti, jsme zvěděli teprve v době, kdy se naše paroloď Ivernia
přiblížila na osm set kilometrů k Southamptonu, neboť od té chvíle jsme byli
zaplavováni bezdrátovými telegramy redakcí a tiskových agentur, jež nabízely
velké částky i za krátkou depeši o výsledcích naší výpravy. My čty ři však byli
dohodnuti neposkytnout tisku žádné konkrétní informace, dokud se nesejdeme
s fúnkcionáři Zoologického ústavu. Jelikož oni nás delegovali, považovali
jsme za svou povinnost podat zprávu jim jako prvým.
Southampton byl plný reportérů, ale i jim jsme striktně odmítli poskytnout
jakékoliv informace. Přirozeným důsledkem toho bylo, že se pozornost
nejširší veřejnosti upjala na schůzi Zoologického ústavu, určenou na večer 7.
listopadu. Pořadatelé správně odhadli, že by dvorana ústavu byla příliš malá, a
podařilo se jim získat Královninu dvoranu na Regentově třídě. Dnes už
všichni víme, že organizátoři mohli schůzi klidně svolat do nej většího sálu
167

Londýna, do Albert Hallu — a ještě by se nebylo dostalo místa na všechny
zájemce.
Velké shromáždění bylo svoláno na druhý večer po našem příjezdu. První
večer jsme museli — jakž jistě nepochybujete — věnovat jeden každý
naléhavým osobním záležitostem. O mé vlastní osobní záležitosti nemohu v
tuto chvíli ještě promluvit. Snad později, s větším časovým odstupem, budu s
to o ní přemýšlet, ba snad i mluvit s menším pohnutím mysli. Vyjevil jsem
čtenáři na počátku tohoto vyprávění, v čem byl zdroj mé aktivity. Patrně by se
slušelo, abych příběh dále rozvedl a ukázal, jak všechno nakonec dopadlo. . .
A přece je možné, že přijde den, kdy budu rád, že věc skončila tak, jak
skončila. Dostalo se mi alespoň popudu, abych se zúčastnil slavného
dobrodružství, a nemohu nebýt vděčen síle, která mne k tomu přiměla.
A nyní je na řadě poslední, vrcholná, památná' kapitola našeho dobrodružství.
Když jsem si lámal hlavu, jak ji nejlépe popsat, padl můj zrak na výtisk
ranního vydání mých vlastních novin, Gazetty s datem 8. listopadu, jež
přinesla podrobnou a znamenitou zprávu, kterou napsal můj přítel a kolegareportér Macdona. Co lepšího bych mohl udělat než převzít jeho práci — s
nadpisy, a vůbec jak stojí a leží? Připouštím, že reportáž Gazetty je poněkud
nadnesená (což je pochopitelný hold vlastní podnikavosti, nebo ť Gazetta
přece vyslala do Jižní Ameriky svého redaktora) — , ale ani ostatní velké
deníky neskrblily chválou. A zde tedy k vám mluví svou reportáží m ůj přítel
Mac:
NOVÝ SVĚT
VELKÁ SCHŮZE V KRÁLOVINÉ DVORANĚ
BOUŘLIVÉ SCÉNY
MIMOŘÁDNÝ INCIDENT
CO TO BYLO
NOČNÍ VÝTRŽNOSTI NA REGENTOVĚ TŘÍDĚ
(Od našeho zvláštního zpravodaje)
Živě přetřásaná a s napětím očekávaná schůze Zoologického ústavu, svolaná,
aby vyslechla zprávu ověřovacího komitétu vyslaného do Jižní Ameriky
přezkoumat

tvrzení

profesora

Challengera

o

prehistorickém

život ě

přežívajícím na zmíněné pevnině, jež se včera večer konala v Královnině
dvoraně, bude jistě zapsána zlatým písmem do letopisů vědy, neboť rokování
bylo tak pozoruhodného a senzačního rázu, že nikdo z přítomných na ně
nezapomene. (O bratře písaři Macdono, jak obludně dlouhá to úvodní věta!)
Vstupenky byly — teoreticky — vyhrazeny členům ústavu a jejich přátelům,
168

ale v takovýchto případech je „přátelství" pojem velmi pružný, a veškeré
prostory veliké dvorany byly do posledního místečka zaplněny pozvanými
hosty už dlouho před zahájením schůze, jež bylo stanoveno na osmou hodinu
večerní. Ostatní zájemci — neprávem popuzení tím, že nedostali vstupenky —
vzali ve tři čtvrtě na osm vchody dvorany útokem, jenž se neobešel bez
dlouhých potyček, za nichž byla raněna řada lidí, včetně inspektora Scobla z
divise H metropolitní policie, jenž žel utrp ěl zlomeninu nohy. Počítá se, že po
této neospravedlnitelné invazi, jež zaplnila nejen všechny chodby, ale vnikla
dokonce i do prostorů, vyhrazených tisku, očekávalo příchod cestovatelů
bezmála pět tisíc lidí. Cestovatelé potom usedli v prvé řadě tribuny, kde už byl
shromážděn výkvět vědeckého světa nejen Anglie, ale i Francie a Německa. I
Švédsko bylo zastoupeno, a to profesorem Sergiem, slavným zoologem up psalské university. Příchod čtyř hrdinů byl uvítán způsobem vpravdě
pozoruhodným a démonstrativním: obecenstvo povstalo a po n ěkolik minut
jim provolávalo slávu. Bystrý pozorovate 1 však byl s to rozpoznat v potlesku i
příznaky nesouhlasu a mohl soudit, že rokování bude spíš pohnuté než
harmonické. Lze však bezpečně konstatovat, že nikdo v tu chvíli neměl ani
potuchy, jak mimořádný obrat tato schůze nakonec vezme.
O vzhledu našich čtyř pocestných není třeba se šířit, neboť jejich fotografie
přinesly již všechny noviny. Čtveřice mužů nevykazuje mnoho stop strázně,
jež asi byla jejich údělem. Plnovous profesora Challengera je snad ještě
huňatější, rysy profesora Summerleea ještě asketičtější, tvář lorda Johna
Roxtona ještě komatější. Všichni tři pak jsou snad snědší a opálenější, než
byli při odjezdu, ale všichni se zřejmě těší znamenitému zdraví. Pokud jde o
našeho reportéra, známého atleta a rugbyového internacionála E. D. Malonea,
je na něm vidět, že je ve vynikající formě. Když se díval na tleskající
obecenstvo, rozhostil se spokojený úsměv na jeho poctivé, bodré tváři.
(Dobrá, dobrá, Mácu, jen počkej, až tě nachytám mezi čtyřma očima!)
Když se ovace utišily a obecenstvo zase usedlo, oslovil shromážděné
předseda, vévoda Durhamský.„Nebudu," řekl,,,nějakým svým projevem pro­
dlužovat chvíli, která dělí toto mohutné shromáždění od velké radosti, která je
čeká." Není povolán, aby předbíhal výkladu profesora Summerleea, jenž je
mluvčím komitétu, ale jistě neprozradí žádné tajemství, řekne-li, že výprava
byla korunována mimořádným úspěchem. (Potlesk.) Ukázalo se, že věk
romantiky neminul a že tu je společné území, kde se mohou setkat
nej fantastičtější představy romanopisce s výsledkem vědeckého pátrání, k
nimž dospěje hledač pravdy. Chtěl by toliko dodat — než skončí svůj
zahajovací projev — , že je šťasten, jako všichni ostatní, že se tito pánové
169

vrátili živí a zdraví z nesnadné a nebezpečné cesty, nebo ť nelze popřít, že
zkáza takovéto výpravy by byla zoologické vědě způsobila ztrátu takměř
neodčinitelnou. (Bouřlivý potlesk, k němuž — jak jsme si všimli — se připojil
i profesor Challenger.)
Nová bouře nadšení se rozpoutala, když k řečnickému pultu přistoupil
profesor Summerlee, jehož výklad byl i potom často přerušován potleskem.
Jeho projev neotiskujeme na tomto místě v plném znění, neboť Gazetta
přináší v příloze — z pera vlastního dopisovatele — úplnou a podrobnou
zprávu o celé výpravě. Zde tedy zajisté postačí vytyčení hlavních bodů.
Profesor Summerlee, vylíčiv genezi výpravy, vzdal prof. Challengerovi velko rysou poctu, spojenou s omluvou za nevěřícnost, s níž se svého času setkala
jeho tvrzení, nyní plně ověřená. Poté popsal obecný směr cesty, vyhýbaje se
bedlivě údajům, které by mohly veřejnosti pomoci při lokalizaci pozoruhodné
náhorní planiny. Když byl popsal — opět v obecných pojmech — plavbu a
pochod od hlavní řeky až po dosažení útesů, uchvátil posluchače vylíčením
překážek, na něž výprava narážela při pokusech o zdolání masívu. Nakonec
vypověděl, jak jejich zoufalá snaha posléze přece jen uspěla, byť i za cenu
života dvou oddaných míšenců. (Tento podivný výklad událostí vyplynul ze
Summerleeova úsilí vylinout se všemu, co by na této schůzi mohlo zavdat
příčinu k debatě o otázkách etiky.)
Když byl posluchače v duchu dovedl na náhorní planinu a učinil z nich
trosečníky, kterým zhroucený most odňal možnost návratu, jal se profesor líčit
hrůzy i půvaby té prazvláštní země. O osobních zážitcích se nešířil, zdůraznil
však bohatou žeň, kterou sklidila věda poznáním neznámých dosud druhů
zvířat, ptáků, členovců a rostlin. V kraji obzvlášť bohatém na hmyz řádů
coleopter a lepidopter podařilo se průběhem několika málo týdnů objevit
šestačtyřicet, případně čtyřiadevadesát nových druhů. Pozornost obecenstva se
arci soustředuje na větší živočichy, zejména na ty z nich, které byly
považovány za vyhynulé. Prof. Summerlee konstatoval, že je již nyní s to
předložit obsáhlý seznam takovýchto živočichů, dodal však, že nepochybuje o
tom,

že

listina bude podstatně rozšířena,

až země bude důkladněji

prozkoumána. On a jeho druhové viděli přinejmenším tucet zvířat — většinou
z dálky — , která neodpovídají ničemu, co je vědě dosud známo. Zajisté i ona
budou postupem času řádně klasifikována a prostudována. Jako ukázku uvedl
hada, jehož svlečená kůže barvy temně nachové měřila zdéli sedmnáct metrů.
Zmínil se dále o bílém zvířeti, snad z třídy savců, jež ve tmě zřetelně
světélkuje, a o velké černé můře, jejíž uštknutí Indiáni považují za vysoce
jedovaté. I bez zřetele k těmto veskrze novým formám života je náhorní
170

rovina velmi bohatá na známé prehistorické formy, sahající v některých
případech až do raných dob jury. V této souvislosti se prof. Summerlee zmínil
o obrovském groteskním stegosauru, jejž jednou zhlédl redaktor Malone u
jezemího napajedla a jejž do svého skicáře nakreslil světoběžný Američan,
který jako prvý pronikl do této neznámé země. Popsal také iguanodonta a
pterodaktyla — dva první mimořádné zjevy, s nimiž se výprava setkala. Poté
profesor vzrušil posluchače stručným popisem hrozných masožravých
dinosaurů, kteří nejednou pronásledovali

členy výpravy a kteří byli

nejhroznějšími tvory, na jaké výprava narazila. Pak přešel k velkému a dra­
vému ptáku-běžci jménem fororachus a k obrovskému losu, jenž se do
dnešních dnů prohání po náhorní planině. Zájem a nadšení posluchačstva
dosáhlo však bodu varu, když prof, Summerlee dosp ěl k záhadám ústředního
jezera, člověk se věru musel štípat do paže, aby uvěřil, že to není sen, když
slyší tohoto střízlivého, příčetného a věcného profesora líčit chladným,
odměřeným tónem obludného tříokého ryboještěra a obrovské vodní hady,
obývající zakleté, čarovné hlubiny. Poté se zmínil o Indiánech a o podivné
kolonu antropoidních opic, které lze považovat za pokročilejší variantu
pithecanthropa javánského.

Je-li

tomu

tak,

blíží

se

tito

lidoopové

hypotetickému stvoření zvanému „chybějící článek", víc než kterýkoliv jiný
známý druh. Posléze prof. Summerlee popsal — k obveselení části obecenstva
— důmyslný, ale nebezpečný vzduchoplavecký vynález profesora Challen­
gera, načež památnou věru přednášku uzavřel sdělením, jak se ověřovací
komisi nakonec přece jen podařil návrat do civilizace. Doufali jsme, že schůze
tím skončí a že shromáždění bez rozpravy přijme návrh profesora uppsalské
university Sergia, aby schůze odhlasovala členům ověřovací komise projev
blahopřání a díků. Záhy se však ukázalo, že dnešnímu večeru není souzen
průběh tak hladký. Již průběhem přednášky se čas od času projevily příznaky
protestů, a nyní ve středu dvorany povstal a o slovo se přihlásil dr. James
Illingworth z Edinburghu. Dr. Illingworth se otázal, zda by k rezoluci nemohl
být připojen dodatek.
Předseda: „Ano, pane, je-li to nutné."
Dr. Illingworth: „Vaše Milosti, dodatek je naprosto nutný."
Profesor Summerlee (vyskakuje z křesla): „Dovolte, abych Vaši Milost
upozornil, že tento člověk je mým osobním nepřítelem od doby polemiky ve
Vědeckém čtvrtletníku, týkající se skutečné pod státy bathybia."
Předseda: „Lituji, ale osobními vztahy se zde nelze zabývat. (Na adresu dr.
Illingwortha:) Pokračujte."

171

Zprvu nebylo přesně rozumět, co dr. Illingworth říká, neboť přívrženci čtyř
cestovatelů hlučeli a silně protestovali. Došlo i k pokusům přimět dr.
Illingwortha násilím, aby se zase posadil. Leč dr. Illingworth, muž postavy
velmi vysoké a nadaný nadprůměrnou silou i kromobyčejně mohutným
hlasem, nakonec dokázal zvládnout povyk a dokončit svou řeč. Od chvíle, kdy
povstal, bylo zřejmé, že. má ve dvoraně řadu přátel a přívrženců, byť tvořili
menšinu obecenstva. Dr. Illingworth začal tím, že vyslovil velké uznání
vědeckému dílu jak profesora Challengera, tak profesora Summerleea. Velmi
lituje — tak řekl dále — , že někdo chce vysvětlovat osobní podjatostí to, co je
ve skutečnosti ryzí snahou dopátrat se vědecké pravdy. On — dr. Illingworth
— se fakticky nalézá ve stejné situaci, v jaké byl na minulé schůzi profesor
Summerlee. Tenkrát vystoupil prof. Challenger s jistými tvrzeními, která jeho
kolega bral v pochybnost. Nyní týž kolega vystoupil se stejnými tvrzeními a
očekává, že je nikdo v pochybnost brát nebude. Je to logické? („Ano!" —
„Ne!" Povyk v sále. Až do lavic novinářů je slyšet, že profesor Challenger
žádá předsedu o povolení, aby směl dr. Illingwortha vyhodit na ulici.)
Loni — pokračuje dr. Illingworth — řekl jeden člověk určité věci. Nyní čtyři
lidé říkají další, ještě mimořádnější věci. Má toto snad být postačující,
konečný důkaz, kdyžto jde o věci tak převratného, neuvěřitelného rázu? I v
novější době se přece vyskytli cestovatelé, kteří přijeli z neznáma, a jejichž
báchorky byly s přílišnou lehkověmostí přijaty jako berná mince. Hodlá se
snad Zoologický ústav dostat do podobné situace? Připouští, že členové
ověřovacího komitétu jsou charakterní lidé. Ale člověk je bytost velmi složitá.
I profesory může přivést na scestí touha po světské slávě. Jako můrky, tak i
my všichni se nejraději třepotáme ve světle. Lidé, kteří se vracejí z lovu v
džunglích, touží po tom, aby mohli přetrumfnout latinu svých soupeřů, a ani
novináři nezahodí senzaci, i když musejí při její výrobě vzít na pomoc obrazo­
tvornost. Jeden každý z členů komitétu má nějaký důvod, proč z případu
vytlouci, co se vytlouct dá. („Fuj!" „Fuj!") On — dr. Illingworth — nechce
nikoho urážet. („ Ale urážíte!" Povyk v sále.) Důkazy, jež mají podepřít bájná
líčení, jsou velmi, velmi chabé. Jsou to vůbec důkazy? Je možné, abychom ve
věku rafinovaných fotomontáží přijali nějaké snímky jako důkaz? A co tu
máme dál? Povídku o útěku a sestupu pomocí lana, což prý znemožnilo
dopravu rozměrnějších ukázek. Je to vysvětlení důmyslné, ale nikoliv
přesvědčivé. Jak nám bylo řečeno, lord John Roxton tvrdí, že má lebku
fororacha. On — dr. Illingworth — k tomu může podotknout jen jedno: rád by
tu lebku viděl.
Lord John Roxton: „Říká ten člověk, že jsem lhář?" (Lomoz a povyk v sále.)
172

Předseda: „Klid! Klid! Doktore Illingworthe, musím vás požádat, abyste
zakončil své poznámky a formuloval navržený dodatek."
Dr. Illingworth: „Vaše Milosti, je tu ještě mnohé, co jsem chtěl říci, ale
podrobuji se vašemu rozhodnutí. Navrhuji tudíž, aby shromáždění sice podě­
kovalo profesoru Summerleeovi za zajímavý pro slov, ale aby celou záležitost
prohlásilo za neprokázanou a vrátilo ji ověřovacímu komitétu, rozšířenému o
další členy a pokud možno spolehlivějšímu."
Je nesnadné popsat zmatek, jenž nato ve dvoraně zavládl. Urážka vmetená do
tváře cestovatelů pobouřila velkou část obecenstva, a rozhořčení

se

projevovalo křikem a voláním „Škrtnout dodatek!" „Odvolat!" a „Vyhoďte
ho!" Na druhé straně nespokojenci — a bylo by marné popírat, že jich byl
značný počet — provolávali dodatku slávu, a křičeli „Klid!" a „Předseda!
Zakročit!" a„Fairplay!"
V zadních lavicích propukly šarvátky a mezi mediky, kteří se tam tísnili,
začaly padat štulce. Jen dík ohledu na dámy, přítomné ve velkém počtu,
nedošlo k anarchické výtržnosti. Pojednou však hádky ustaly, výk řiků ubývalo
a nakonec se rozhostilo ticho. Za řečnickým pultem stál profesor Challenger.
Jeho zjev a vystupování si vynucuje zvláštní respekt, a když pozvedl ruku,
hláse se o slovo, zájem všeho obecenstva se na něho upoutal.
„Mnozí z přítomných pamatují," řekl profesor Challenger, „že se podobné
pošetilé a nevychované scény odehrály i na poslední schůzi, kdy jsem zde
přednášel. Tenkrát byl hlavním viníkem profesor Summerlee, a i když se nyní
zkroušeně kaje, věc nelze nadobro zapomenout. Dnes jsem z úst osoby, která
si právě zase sedla, slyšel podobné, ba ještě urážlivější výroky. Není pro mne
snadné zapřít sám sebe a sestoupit na duševní úrove ň té osoby. Nicméně se o
to pokusím, abych rozptýlil pochybnosti, které by mohly vzniknout v mysli—
řekněme kohokoliv." (Veselí v sále, a šum.) „Nemusím zajisté připomínat, že
profesor Summerlee sice byl, jako vedoucí ověřovacího komitétu, pověřen
přednesením referátu, že jsem to však byl já, kdo vyvolal celou tuto záležitost
— a kdo se také zasloužil o kladné výsledky výpravy. Já jsem tyto tři pány
bezpečně přivedl k cíli a přesvědčil je — jak jste sami slyšeli — o správnosti
svých někdejších tvrzení. Doufali jsme, že se po návratu nesetkáme s žádným
tupcem, který by odmítal náš jednomyslný nález. Nicméně jsem si vzal
poučení z minulé zkušenosti, a nepřišel jsem bez objektivních důkazů,
způsobilých přesvědčit každého normálního člověka. Jak vám vyložil už
profesor Summerlee, opolidé nám při plenění našeho tábora pokazili
fotoaparáty a zničili většinu negativů." (Posměšné výkřiky z obecenstva,
smích a „ Jinou anekdotu neznáš?" z pozadí dvorany.)
173

„Zmínil jsem se o opolidech — a nemohu si odpustit poznámku, že některé
zvuky, jež ke mně nyní doléhají, mi živě připomínají setkání s oněmi velmi
zajímavými tvory." (Veselí v sále.) „Ačkoliv tolik cenných negativ ů propadlo
zkáze, zůstává v našich sbírkách určitý počet průkazných fotografií, které
ukazují životní podmínky na náhorní planině. Je zde přítomen někdo, kdo
obviňuje komitét z falšování snímků?" (Hlas z obecenstva: „Ano!" — notný
rozruch, jenž skončil vyvedením několika lidí z dvorany.) „Znalcům byla
umožněna prohlídka originálních negativů. Na otázku, zda jsou ještě jiné
důkazy, odpovídám: Okolnosti, za nichž se nám zdařil únik, ovšem
znemožnily odvoz většího množství zavazadel, zachránili jsme však sbírky
profesora Summerleea, v nichž jsou motýli a brouci druhů dosud neznámých.
Není to důkaz?" (Četné hlasy z obecenstva: „Není!") „Kdo to řekl? Dr.
Illingworth (povstává): „Naše námitka zní: Sbírka mohla být pořízena i jinde
— nejen na nějaké prehistorické planině." (Potlesk.)
Profesor Challenger: „Musíme se, pane, zajisté sklonit před vaší vědeckou
autoritou, ač se musím přiznat, že mi vaše jméno není povědomé. Pone­
chávám tedy stranou jak fotografie, tak entomolo gickou sbírku, a přecházím k
rozličným a přesným informacím, které jsme přinesli a jež osvětlují problémy
dosud nerozřešené. Mám na mysli například život a obyčeje pterodaktylů."
(Výkřik z obecenstva: „Blbost!" Povyk.) „Opakuji, že můžeme dokonale
osvětlit způsob jejich hnízdění. Mám zde v aktovce snímek pterodaktyla,
vf

r

vf

1

^

1 *v j •

•

v

r

v

v

1v f

pořízený pnmo v hnízdišti, jenz vas presvedci —

m

Dr. Illingworth: „Žádný snímek nás nemůže přesvědčit."
Profesor Challenger: „Vy byste tedy chtěl vidět živý exemplář?"
Dr. Illingworth: „Ovšemže ano."
Profesor Challenger: „A to byste přijal jako důkaz?
Dr. Illingworth (se směje): „Zajisté."
A nyní došlo k senzaci večera — k senzaci tak dramatické, že nemá obdoby v
dějinách vědeckých shromáždění. Profesor Challenger pokynul rukou, načež
ze svého křesla okamžitě povstal náš kolega, redaktor E. D. Malone, a odešel
dveřmi v pozadí tribuny. Za okamžik se vrátil ve společnosti obrovského
černocha. Oba muži pomalu přinášeli velkou a zřejmě velmi těžkou bednu,
kterou pak postavili na okraj tribuny vedle pro fesora Challengera. V dvoraně
se rozhostilo hluboké ticho, a kdekdo napjatě zíral na záhadnou podívanou.
Profesor Challenger odsunul posuvné víko, jež tvořilo horní stěnu bedny.
Dívaje se dovnitř, několikráte luskl prstem, a novináři na svých místech
zaslechli, jak říká vemlouvavým hlasem: „Tak už poj ď, maličký — polez, ty
činaný!" V příštím okamžiku se rozlehl škrábavý, chřestivý zvuk, z bedny se
174

vynořil hnusný, odporný živočich a usedl na hranu víka jako na hřad. Vévoda
Durhamský spadl leknutím do orchestru, ale ani to neodvedlo zkameň ělou
pozornost obecenstva od příšery, jejíž tvář byla ohavnější než nejdivočejší
chrlič vody, na jaký se kdy zmohl středověký stavitel. Byl to obličej
zlomyslný, hrozný, a malé červené oči svítily jako řeřavé uhlí. Dlouhý, divoký
zobák to mělo pootevřený, takže bylo vidět dvě řady ostrých jakoby žralocích
zubů. Ramena to mělo skleslá a omotaná čímsi, co vypadalo jako vybledlá
šedivá šála. Byl to zosobněný dabel našich dětských let. V obecenstvu propukl
zmatek — kdosi vykřikl, dvě dámy v první řadě se v mdlobách svezly k zemi,
členové předsednictva na tribuně povstali a zdálo se, že hodlají následovat
svého předsedu do orchestru. Chvíli to v sále vypadalo na paniku. Profesor
Challenger pozvedl paže ve snaze uklidnit obecenstvo, ale pohyb vylekal
záhadné zvíře vedle něho. Podivná šála se náhle rozprostřela, rozpjala a začala
vlát jako dvojice kožených křídel. Profesor Challenger se snažil chytit zvíře za
nohy — ale bylo pozdě. Netvor vyskočil z hřadu a začal, mávaje harašícími,
třímetrovými křídly, pomalu kroužit Královninou dvoranou. Zároveň se sálem
začal šířit pronikavý, hnilobný zápach. Křik lidi na galerii, zděšených
blížícíma se uhrančivýma očima a vražedným zobákem, zvíře jenom ještě
vyplašil a rozběsnil. Kroužilo rychleji a rychleji, v slepé, nepříčetné zuřivosti
naráželo do zdí a lustrů. Okna! Proboha, zavřete okna! řval profesor a lomě
rukama zoufale poskakoval na tribuně. Žel — výstraha nepřišla včas. Právě v
tu chvíli zvíře, jež tlouklo do zdí jako velká můra, vězněná uvnitř stínidla
plynové lampy, našlo otvor; protlačilo své ošklivé t ělo oknem a bylo totam.
Profesor Challenger klesl pozpátku do křesla a zabořil tvář do dlaní.
Obecenstvo si úlevou zhluboka oddechlo, když si uv ědomilo, že nebezpečné
intermezzo skončilo.
A pak — och! — jak popsat, co se dálo poté, když se nadšení v ětšiny spojilo s
obratem v mysli menšiny v mocnou vlnu nadšení, jež se vzedmula v pozad i
sálu, a valíc se vpřed, cestou sílila, převalila se přes orchestr, zaplavila tribunu
a odnesla na svém hřebenu naše čtyři reky. (To se ti podařilo, Macu!) Jestliže
obecenstvo zprvu nemělo pro cestovatele dostatek pochopení, nyní dělalo
upřímné pokání. Kdekdo byl na nohou. Kdekdo se hrnul dopředu, křičel,
mával pažemi. Hustý dav mužů, provolávajících slávu, se nakupil kolem čtyř
hrdinů dne. „Na ramena! Na ramena!" křičela stovka hlasů. V mžiku se nad
hlavami obecenstva objevily čtyři postavy. Mamá byla jejich snaha vyprostit
se. Pevné mce je držely na „povzneseném" čestném místě. A ostatně,
tlačenice byla tak obrovská, že by se prostě nebyli dostali na zem, i kdyby je
„nosiči" byli pustili. A pak se rozlehlo volání: „Na Regentskou! Na
175

Regentskou!" V napěchovaném davu vznikl vír, pak vznikl pomalý proud,
jenž naši čtveřici na ramenou lidí zvolna unášel ke dveřím. Venku na ulici to
vypadalo fantasticky. Přinejmenším sto tisíc lidí tam čekalo — hlava na hlavě
od hotelu Langham až po Oxfordské náměstí. Hřímavé volání pozdravilo naše
čtyři dobrodruhy, když se objevili vysoko nad hlavami zástupů pod ostrým
elektrickým světlem lamp před budovou ústavu. „Průvod! Průvod !" Rozlehlo
se jako heslo. V hustém šiku, jenž zaplnil vozovku i chod niky, hnul se dav na
cestu Regentovou třídou, přes Pálí Mail, Svatojakubskou ulicí na náměstí
Piccadilly. Veškerá doprava ve středu Londýna byla blokována a později se
ukázalo, že došlo k řadě střetnutí mezi demonstranty na jedné a mezi taxíkáři
a policií na druhé straně. Bylo už po půlnoci, když dav konečně propustil naše
čtyři cestovatele před bytem lorda Johna Roxtona, ale předtím nadšené
zástupy našim hrdinům ještě zazpívaly a zakončily improvizovaný koncert
státní hymnou. Tak skončil jeden z nejpozoruhodnějších večerů, které Londýn
za mnohá desetiletí zažil. —
Až potud můj přítel Macdona. Popsal tu schůzi celkem přesně, byť i trochu
květnatě. Pokud jde o hlavní, senzační incident, byl divokým p řekvapením pro
obecenstvo, ale — nemusím, snad říkat, že jen pro obecenstvo, a nikoliv pro
nás. Čtenář se zajisté pamatuje, že jsem potkal lorda Johna, oděného v
ochrannou krinolínu, právě když šel sehnat — jak tomu říkal — „čertovo
kuřátko" pro profesora Challengera. Také jsem se letmo zmínil o potížích,
které jsme při opouštění planiny měli s profesorovým zavazadlem. Kdybych
byl podrobněji popisoval naši zpáteční cestu, byl bych mohl vyprávět o
svízelích, které jsme měli s krmením pterodaktyla. Shnilými rybami jsme
museli překonávat nechutenství našeho nechutného sv ěřence, a ještě mu hezky
domlouvat, aby ráčil papat. Nic jsem o tom všem neříkal, protože profesoru
Challengerovi nesmírně záleželo na tom, aby se o tom nic nevyneslo na
veřejnost. Chtěl mít překvapující a nezvratný důkaz, jímž by v poslední chvíli
potřel své nepřátele.
A nyní ještě závěrečné slovo o osudech londýnského pterodaktyla. Určitého
nelze říci nic. Je tu svědectví dvou dolekaných žen, které ho viděly sedět na
střeše budovy Královniny dvorany, kde po několik hodin dřepěl nehybně jako
socha. Příštího dne vyšlo v Londýně najevo, že vojín gardového praporu číslo
2 jménem Miles nevystřídán svévolně opustil své stanoviště strážného před
palácem člena panujícího rodu na třídě Pall Mail, pročež byl postaven před
vojenský soud. Soud neuznal obhajobu vojína Milese, jen ž vypověděl, že
zahodil pušku a vzal nohy na ramena proto, že vzhlédnuv náhodou k obloze
spatřil, že mezi ním a měsícem letí ďábel. Není vyloučeno, že jde o souvislost
176

s pterodaktylem. Jediným dalším svědectvím, které mohu uvést, je palubní
deník parolodě Friesland, holandsko-americké dopravní společnosti. V deníku
je záznam, podle kterého v devět hodin ráno (den po večerní schůzi ústavu),
když se lod nalézala devět námořních mil jižně od Devonského předhoří Start
Point, zmíněné plavidlo předstihl netvor, napůl létající koza, napůl ohromný
netopýr, jenž se značnou rychlostí hnal jihozápadním směrem. Jestli našeho
ptakoještěra vedl i dále jeho orientační smysl k rodnému hnízdu, není pochyb,
že poslední evropský pterodaktylus došel konce někde v nezměrné vodní
pustině Atlantského oceánu.
A Markéta — och, má Markéta, patronka mystického Markétina jezera, jež
bude přejmenováno na Ústřední jezero, neboť toho bohdá nebude, aby mým
prostřednictvím nabyla nesmrtelnosti! Cožpak jsem v její povaze nerozpoznal
hned z kraje příměšek krutosti? Cožpak jsem i v době, kdy jsem pyšně pílil
plnit její přikázání, necítil, že to je divná láska, která dokáže poslat ctitele na
smrt, vydat svého ctitele nebezpečenstvím smrti? A zřetelně se pamatuji: V
nitru mého srdce se přece neustále ozývaly pochybnosti, jež jsem neustále
potlačoval: zdávalo se mi, že za sličnou tváří rozpoznávám v hloubi
Markétiny duše dvojenecké stíny sobectví a vrtkavosti. Milovala heroismus a
výjimečnost pro jejich vznešenou krásu, či milovala je pro sl ávu, ke které by
se tím sama dostala — bez rizika a bez oběti? Jsem přesvědčen, že jsem těmi
pochybnostmi trpěl, ale je ovšem docela možné, že to je mamá moudrost
dodatečně nabytá. Zažil jsem totiž nej větší šok svého života a rána osudu ze
mne na chvíli udělala cynika. Ale nyní, kdy toto píšu, minul již týden, a zatím
jsme také už měli významný rozhovor s lordem Roxtonem — nu a zkrátka,
začínám si říkat, že to mohlo dopadnout hůře....
Dovolte, abych vám ve stmčnosti řekl, jak to bylo. V Southamptonu mě
nečekal dopis ani telegram, a k malé streathamské vilce jsem dorazil horečn ě
rozmšený kolem desáté hodiny večerní. Není Markéta snad mrtvá? Kam se
poděly mé sny o otevřené námči, o usměvavé tváři, o slovech uvítání a
pochvaly pro muže, pro jejího nastávajícího, jenž riskoval život, aby vyhověl
jejímu rozmam? Už jsem spadl z nadoblačných výšin a stál rovnýma, řekl
bych plochýma nohama na všední zemi...
Ale — namlouval jsem si ještě v tuto chvíli — ale snad se všechno vysvětlí a
její slova mne zase pozvednou do oblak. Proběhl jsem zahrádkou, zabušil na
dveře. Z bytu jsem zaslechl Markétin hlas, mihl jsem se kolem překvapené
služebné a vrhl se do obývacího pokoje. Seděla na nízké pohovce pod lampou
u klavíru. Třemi kroky jsem byl u ní a ob ěma rukama tiskl obě její ruce.
177

„Markéto!" vykřikl jsem, „Markéto!" Pozvedla hlavu a užasle se na mne
zahleděla. Byla jiná, zvláštním nedefinovatelným způsobem změněná. Výraz
očí — tvar rtů, tvrdý pohled — to všechno bylo nové, jiné. „Co to má
znamenat?" řekla. „Markéto," zvolal jsem. „Co se stalo? Jste přece moje
Markéta — vidte, že jste má Markéta Hungertonová?"
„Nikoliv," řekla, „jsem Markéta Pottsová. Dovolte, abych vás seznámila se
svým manželem." Jak roztodivný je život! Ani jsem nev ěděl jak — najednou
jsem se mechanicky ukláněl a potřásal si rukou se zrzavým mužíkem, jenž do
té doby dřepěl, smetaný do klubka, v posvátném křesle, jež bylo kdysi
vyhrazeno mně samotnému. „Otec nás tu nechává bydlet, dokud náš byt ne bude zařízený," řekla Markéta.
„Ovšem, ovšem," řekl jsem já.
„Vy jste tedy nedostal v Bělému můj dopis?"
„Ne, nedostal jsem vůbec žádný dopis."
„O, jaká škoda! Všechno by nyní bylo jasné."
„Všechno j e nyní jasné," řekl jsem.
„Pověděla jsem o vás Vilémovi," řekla. ;,Nemáme jeden před druhým žádná
tajemství. Lituji, že to všechno tak dopadlo. Ale váš cit nemohl být příliš
hluboký, když jste dokázal jít až na druhý konec světa a nechat mne zde
samotnou. Nejste kvůli tomu nabručený, že ne?"
„Ne, ne, vůbec ne. A raději už půjdu."
„Nevezmete si nějaké občerstvení?" řekl mužík a dodal jakoby mezi námi
muži: „Ono to vždycky takhle dopadá, viďte? A nejde to ani jinak, pokud

178

nebudeme mít polygamii, jenomže obráceně — chápete." Smál se jako idiot,
zatímco já šel ke dveřím.
Už jsem byl z pokoje venku, když mě náhle posedl fantastický nápad a já se
vrátil ke

svému úspěšnému soku, jenž začal pošilhávat po tlačítku

elektrického zvonku.
„Odpovíte mi na jednu otázku?" zeptal jsem se ho.
„Tedy — přijde na to," odpověděl.
„Jak jste to dokázal? Hledal jste skryté poklady, nebo jste objevil nějakou
zemskou točnu — nebo jste sloužil u pirátů nebo přeletěl La Manche? Jak jste
sehnal kouzlo romantiky?"
Civěl na mě s nechápavým výrazem v tupé, dobrácké a neholené tváři.
„Nezdá se vám, že to jsou otázky příliš osobní?" odpověděl.
„Dobrá — tak už jen jedinou otázku," zvolal jsem. „Čím jste?"
„Jsem úředník v advokátní kanceláři," řekl. „Zástupce vedoucího písaře u
firmy Johnson & Merivale, Chancery Lane číslo 41."
„Dobrou noc," řekl jsem a zmizel v temnotách, jak činí všichni zhrzení
hrdinové s puklým srdcem. Žal a vztek a smích ve mně bublal jak ve vřícím
hrnci.
A teď už jenom kratičký příběh, a mám to odbyté. Včera jsme všichni večeřeli
u lorda Johna Roxtona. Potom jsme u něho ještě poseděli v družné zábavě a
pokuřovali a povídali si o tom našem dobrodružství. Bylo zvláštní pozorovat
za nynějších změněných okolností staré, tak dobře známé tváře a postavy.
Challenger se usmíval obvyklým blahosklonným úsměvem, koukal zpod
v •

v

r

-t

r v i

r

v

i

•

r

v •

i

v

1

•

v

r

r

.

v

Ár

přivřených viček nesnášenlivýma očima, plnovous m el zjezený utocnosti a
hruď nadmutou, když hřímal suverénní názory a kázal Summerleeovi své
věčné pravdy. A Summerlee, s krátkou bryerkou, trčící z řídkého knírku a
šedé kozí bradky, zvrásněný obličej dychtivě předkloněný, když odmítal jeden
Challengerův názor po druhém. A náš hostitel — komatá tvář orlího profilu,
chladné oči ledovcové modře, z jejichž hloubi povždy prosvítaly čertovina a
humor. Toto je poslední obraz, který jsem si odnášel. Bylo to po veče ři, ve
studovně — ve velkém pokoji růžové záře a nesčíslných trofejí — , když lord
John Roxton povstal, přinesl ze skříně starou bedničku od doutníků, položil jí
na stůl a řekl, že by nám chtěl něco povědět.
„Mám tu ještě něco — snad jsem vám to měl říct už dřív, ale chtěl jsem mít
jistotu, jak jsem na tom. Budit naděje a potom je zase hasit — to k ničemu
není. Ale teď jde o fakta a o žádné naděje. Asi se všichni pamatujete na den,
kdy jsme našli pterodaktylí hnízdiště, ze ano? Tenkrát mě tam na tom místě
179

něco trklo. Vy jste si toho snad nepovšimli, a proto vám to teď povídám.
Viděl jsem vedlejší jícen sopky, plný modrého jílu."
Profesoři kývnutím hlavy přisvědčili.
„Zkrátka — na celém světě jsem se předtím nachomýtl jen k jedinému místu s
vulkanickém modrým jílem. To bylo ve velkých De Beerových diamantový ch
v

dolech v Kimberley. Ze ano? Tím pádem jsem začal myslet na diamanty.
Spíchl jsem si patent, aby na mě nemohly ty páchnoucí bestie a strávil jsem
tam s lopatičkou v ruce přepyšný den. A tohle jsem si odtamtud přinesl."
Otevřel a obrátil dnem vzhůru krabici od cigár a vysypal na stůl nějakých
dvacet třicet drsných kaménků různých rozměrů — od velikosti fazolí až po
velikost kaštanů.
„Snad si pomyslíte, že jsem vám to měl povědět hned tenkrát. A asi jsem vám
to opravdu měl říct, jenže vím, co ošidností je v takovém nálezu, když člověk
není odborník. Kámen může být velký a jeho cena malá, nemá-li správnou
barvu a složení. Proto jsem je přivezl do Londýna a hned první den jsem jeden
z těch oblázků odnesl ke klenotníkovi, aby jej obrousil a odhadl."
Vytáhl z kapsy škatulku a z ní vyklopil nádherný třpytivý briliant, snad nej
krásnější kámen, jaký jsem kdy viděl.
„Tady je výsledek," řekl. „Zlatník odhadl ten celý krám minimální částkou
dvě stě tisíc liber. Samozřejmě se o to dělíme rovným dílem. Žádné námitky
nechci slyšet. Nu, Challengere, co uděláte se svými padesáti tisíci?"
„Trváte-li skutečně na svém velkorysém návrhu," řekl profesor, „založil bych
soukromé muzeum, jež bylo jedním z mých dávných sn ů."
„A vy, Summerlee?"
„Šel bych do výslužby, abych měl pokdy provést konečné utřídění křídových
fosilií."
„Já," řekl lord John Roxton, „dám dohromady dobře vybavenou výpravu a
podívám se ještě jednou na tu naši činanou planinku. A vy, chlapče-akamaráde-můj, vy se na svůj podíl samozřejmě oženíte."
„Zatím ještě ne," řekl jsem s posmutnělým úsměvem. „Jestli byste mě vzal s
sebou, raději bych jel s vámi."
Lord Roxton neřekl nic, ale přes stůl se ke mně vztáhla snědá ruka.

KONEC
180

obsah
1 / Hrdinství jsou všude kolem nás / 7
2 / Zkuste své štěstí s profesorem Challengerem /1 3
3 / J e t o naprosto nemožná osoba / 20
4 / Je to nej-nej větší věc na svétě / 27
5 / Protest! / 41
6 / Byl jsem bič boží / 52
7 / Zítra mizíme v neznámu / 60
8 / Předsunuté hlídky neznámého světa / 67
9 / Kdo to mohl předvídat? / 78
10/

Udály se nejúžasnější věci / 96

11/

Jednou j sem byl hrdinou dne i j á / 107

12 / V pralese to bylo děsné / 1 1 9
13/

Podívaná, na kterou nikdy nezapomenu / 131

14/

Skutečná vítězství / 1 4 3

15/

Naše oči viděly slavné divy / 1 5 4

16 / Mohutné finále / 1 6 7

181

Bram Stoker
Dracula

Digitalizoval Jossarian

-1-

Poznámka autora
Teprve při četbě těchto stránek pozná čtenář způsob, jakým byly
jednotlivé doklady uspořádány. Všechny zbytečné podrobnosti byly
vynechány, a do popředí se proto dostává příběh tak, jak se skutečné
odehrál. Je to příběh, který se téměř dostává do rozporu s naší současností; paměť však ani nemohla nikde selhat — už proto ne, že
všechny zápisy byly pořizovány bezprostředně a zrcadlí hlediska i
rozsah poznatku svých tvůrců.

-2-

kapitola 1/
DENÍK JONATHANA HARKERA
(Psán těsnopisem)
3. května. Bystřice. — Odjezd z Mnichova 1. května ve 20.35, příjezd do Vídně den nato časně ráno; měl jsem přijet v 6.46, ale vlak
měl hodinu zpoždění. Jak se zdá, Budapešť je překrásné město, alespoň podle toho, co jsem viděl z vlaku a při krátké procházce ulicemi. Bál jsem se odejít příliš daleko od nádraží; i sem jsme přijeli se
zpožděním a čas odjezdu se měl co nejméně odchylovat od doby
stanovené jízdním řádem. Bylo mi, jako bychom opouštěli Západ a
přijížděli na Východ; nejzápadnější ze skvělých mostů přes Dunaj,
zde velmi široký a hluboký, nás zavedl přímo do říše tradic turecké
moci.
Odjeli jsme celkem brzy a po setmění jsme dorazili do Kolozsváru. Zde jsem přenocoval v hotelu Royal. Povečeřel jsem kuře, připravené zvláštním způsobem na paprice a velmi chutné, ale dostal
jsem po něm žízeň. (Pozn. Obstarat recept pro Minu.) Zeptal jsem se
číšníka a ten mi řekl, že mu říkají „Paprikahendl“; určitě ho dostanu
všude v Karpatech, je to totiž národní pokrm. Zjistil jsem, že mé
ubohé znalosti němčiny mi zde jsou značně platné; ani nevím, jak
bych se tu jinak vůbec domluvil.
V Londýně jsem měl před odjezdem ještě trochu volného času;
navštívil jsem proto Britské muzeum a v jeho knihovně prohlédl mapy a knihy o Transylvánii. Napadlo mě totiž, že by při jednání s tamním šlechticem troška předběžných znalostí o této zemi určitě nemohla vadit. Kraj, který uvedl, leží v nejvýchodnější části země,
přímo na pomezí tří států — Transylvánie, Moldavská a Bukoviny
uprostřed Karpat; je to jedna z nejdivočejších a nejméně známých
oblastí Evropy. Mapu nebo knihu, udávající přesnou polohu zámku
hraběte Draculy, se mi nepodařilo nalézt, protože o této zemi neexistují dosud žádné mapy, které by se podobaly našim generálkám. Zjistil jsem však, že město Bystřice, které hrabě Dracula uvedl jako poštovní adresu, je celkem dost známé. Zapíši si sem několik poznámek;
-3-

alespoň mi pomohou osvěžit paměť, až budu Mině líčit zážitky z
cesty.
Transylvánii obývají čtyři odlišné národnostní skupiny: na jihu
jsou Sašové a mezi nimi žijí Valaši, kteří jsou potomky Dáků. Na
západě jsou Maďaři a na východě a severu Sékelové. Já jedu mezi
Šekely, kteří se považují za potomky Attily a Hunů. Je to pravděpodobné, vždyť Maďaři po dobytí země v jedenáctém století tu našli už
usazené Huny. Dočetl jsem se, že v tomto podkovovitém cípu Karpat
se vyskytují všechny pověry, co jich jen na světě je; kdysi tu prý byl
pravý zdroj nejrůznějších výplodů lidské fantazie. V takovém případě by můj pobyt mohl být velmi zajímavý. (Pozn. Musím se na tohle
všechno vyptat hraběte.)
Nespal jsem dobře, přestože jsem měl poměrně pohodlné lůžko;
měl jsem totiž nejpodivnější sny. Po celou noc mi pod oknem vyl pes
a to snad s mými sny souviselo; nebo to možná způsobila paprika —
vypil jsem totiž všechnu vodu ze stolní láhve, a přesto jsem se nemohl zbavit žízně. Usnul jsem až k ránu a probudilo mě vytrvalé
klepání na dveře; zřejmě jsem pak spal velmi tvrdě. K snídani jsem
měl další papriku, jakousi kaši z kukuřičné mouky, o níž mi řekli, že
se nazývá „mamaliga“, a lilek s masovou nádivkou, výtečný pokrm,
který tu nazývají „impletata“. (Pozn. Opatřit si i tento recept.) Musel
jsem si se snídaní pospíšit, protože vlak odjížděl krátce před osmou,
nebo spíš měl v tuto dobu odjet; když jsem totiž udýchán dorazil v
7.30 na nádraží, proseděl jsem ještě víc než hodinu ve vagóně, než se
vlak dal do pohybu. Připadá mi, že čím dál na východ se člověk dostává, tím jsou vlaky nepřesnější. Jaké asi jsou v Číně?
Celý den jsme se drkotali překvapivě krásnou krajinou. Na vrcholcích strmých kopců jsme zahlédli občas vesnice či hrady, jaké
vídáváme ve starých misálech; chvílemi jsme míjeli řeky a potoky,
jejichž široké břehy pokryté oblázky svědčily o častých záplavách.
Řeka totiž musí mít hodně vody a prudký tok, aby čistě spláchla
okraje svého řečiště. Na každé stanici postávaly skupinky nejrozličněji oblečených lidí, občas jich však byly celé houfy. Někteří z nich
vypadali jako naši venkované nebo ti, které jsem viděl na cestě Francií a v Německu — měli krátké kazajky, široké klobouky a kalhoty z
doma utkané látky; jiní však působili velmi malebně. Ženy vypadaly
-4-

pěkně, pokud je ovšem člověk neviděl zblízka; byly však velmi silné
v bocích. Všechny měly široké bílé rukávy různých tvarů a většina
měla široké pásky, z nichž visely spousty jakýchsi třásní jako na baletních úborech; pod vrchní sukní měly spodničky. Nejzvláštněji vypadali Slováci se svými velkými pasteveckými klobouky, pytlovitými, špinavě bílými kalhotami, bílými plátěnými košilemi a obrovskými bytelnými koženými opasky, širokými téměř jednu stopu a
hustě posázenými mosaznými cvočky. Byli obuti do holínek, v nichž
měli nacpány kalhoty, měli dlouhé černé vlasy a husté černé kníry.
Vypadají velmi malebně, ale nijak přitažlivě nepůsobí. Na divadle by
jim okamžitě svěřili úlohu všelijakých starých loupežníků z Orientu,
bylo mi však řečeno, že jsou velmi neškodní a že jim chybí jakákoli
průbojnost.
Do Bystřice, velmi zajímavého starého města, jsme dojeli až po
setmění. Bystřice leží přímo na hranici — odtud vede Borgoský průsmyk do Bukoviny —, a má proto velmi bouřlivou minulost, po níž
tu najdeme mnoho viditelných stop. Před padesáti lety zde řádily
velké požáry, které pětkrát za sebou způsobily obrovské škody. Hned
na začátku sedmnáctého století byla Bystřice tři týdny obléhána a
zahynulo tu 13 000 lidí; k válečným ztrátám přispěly stejnou měrou
hlad a nemoci.
Hrabě Dracula mi doporučil hotel Zlatá koruna, který vypadal k
mé velké radosti zcela starobyle; rád bych totiž viděl co nejvíc ze
zdejších kuriozit. Zřejmě jsem byl očekáván; jak jsem totiž přicházel
ke vchodu, spatřil jsem dobromyslně vypadající starší ženu v obvyklých venkovských šatech — bílé spodní šaty, pro ženu jejího věku až
příliš těsně přiléhající, s dlouhou dvojitou zástěrou z barevné látky,
splývající vpředu i vzadu. Když jsem se přiblížil, uklonila se a zeptala se: „Pan Angličan?“ — „Ano,“ přitakal jsem. „Jonathan Harker.“
Žena se usmála a prohodila několik slov k staršímu muži v bílé košili
bez kabátu, který s ní stál ve dveřích. Muž odešel, ale vzápětí se vrátil s tímto dopisem:
„Milý příteli — buďte vítán v Karpatech. Netrpělivě Vás očekávám. Dobře se dnes v noci vyspěte. Zítra ve tři ráno odjíždí dostavník do Bukoviny; máte v něm zamluvené místo. V Borgoském
-5-

průsmyku bude čekat můj kočár a odveze Vás ke mně. Doufám, že
cesta z Londýna uběhla příjemně a že se Vám pobyt v mé krásné
zemi bude zamlouvat.
Váš přítel DRACULA“
4. května. — Zjistil jsem, že hostinský dostal od hraběte dopis s
příkazem zajistit pro mne v dostavníku to nejlepší místo. Když jsem
se však vyptával na podrobnosti, trochu se zřejmě zdráhal a předstíral, že mé němčině nerozumí. Určitě tomu tak nebylo, vždyť až posud mi dokonale rozuměl; alespoň mi odpovídal na otázky tak, jako
by jim byl rozuměl. On a jeho manželka — ta stará paní, která mě
přivítala — se na sebe vyděšeně podívali. Muž zamumlal, že mu peníze poslali v dopise, a nic víc neví. Na mou otázku, zda zná hraběte
Draculu a zda mi něco může říci o jeho zámku, se oba pokřižovali,
prohlásili, že nevědí vůbec nic, a prostě odmítli mluvit dál. Doba
odjezdu se už tak přiblížila, že jsem neměl čas zeptat se někoho jiného; to, co se udalo předtím, bylo totiž velmi záhadné a vůbec mi nedodávalo klid.
Těsně před odjezdem přišla ke mně nahoru do pokoje ta stará paní
a velmi vzrušeně se mě zeptala:
„Musíte jet? Ach, mladý pane, musíte jet?“ Byla tak rozčilená, že
snad zapomněla tu trošku němčiny, co znala, a pletla si ji s nějakým
jiným jazykem, který jsem vůbec neznal. Mohl jsem jí rozumět jen
díky tomu, že jsem jí kladl mnoho otázek. Když jsem jí sdělil, že
musím odjet okamžitě a že musím vyřídit důležitou obchodní záležitost, zeptala se znovu:
„Víte, jaký je dnes den?“ Odpověděl jsem, že čtvrtého května. Zavrtěla hlavou:
„Ach ano! Samozřejmě, ovšem. Ale víte vy, jaký je to den?“ Namítl jsem, že jí nerozumím, a ona pokračovala:
„Je předvečer svátku svatého Jiří. Víte přece, že až dnes v noci
odbijí hodiny půlnoc, bude mít všechno zlo na světě volnost? Víte
vůbec, kam jedete a co vás tam čeká?“ Zmocnila se jí úzkost natolik
zřejmá, že jsem se pokoušel ji uklidnit, leč marně. Nakonec přede
mnou poklekla a úpěnlivě prosila, abych neodjížděl, nýbrž alespoň
posečkal s odjezdem jeden či dva dny. Bylo to všechno velmi skliču-6-

jící a nebylo mi lehko u srdce. Jenže nezbývá mi nic jiného než vyřídit svůj úkol, a nesmím připustit, aby mi cokoli stálo v cestě. Pokusil
jsem se ji proto zvednout se země a co nejdůtklivěji jí říci, že jí děkuji, že však nemohu zanedbat své povinnosti a odjet musím. Nato
vstala, otřela si oči, s krku sňala růženec a podala mi ho. Nevěděl
jsem, co dělat. Jako příslušník anglikánské církve mám totiž hluboce
vštípený názor, že takovéhle předměty jsou do jisté míry projevem
modlářství, přesto však mi připadalo neslušné odmítnout takový dárek staré paní, která to určitě myslí dobře a je neobyčejně rozrušená.
Zřejmě postřehla pochyby na mé tváři, protože mi se slovy „Kvůli
vaší mamince“ pověsila růženec kolem krku a vyšla z pokoje. Tuto
část deníku píši při čekání na dostavník, který se pochopitelně zpozdil; a růženec mám stále kolem krku. Nevím, zda to způsobily obavy
té staré ženy, ale rozhodně nejsem tak klidný jako obvykle. Kdyby
snad Mina měla spatřit tento zápisník dříve než mne, nechť jí přinese
můj pozdrav na rozloučenou! Už přijíždí dostavník!
5. května. Zámek. — Ranní šero se vytratilo a slunce stojí vysoko
nad vzdáleným obzorem, jakoby vroubeným kopci nebo stromy —
ani nevím, vždyť je to odsud tak daleko, že člověk nerozpozná, co je
velké a co malé. Nejsem ospalý, a protože mě nikdo nevyhledá, dokud se neprobudím, budu pochopitelně psát tak dlouho, až mé spánek
přemůže. Musím zaznamenat příliš mnoho podivných věcí, a aby si
snad ten, kdo tyto řádky bude číst, nemyslil, že jsem před odjezdem z
Bystřice nějak bohatě povečeřel, raději svou večeři přesně popíši.
Měl jsem k večeři něco, co zde nazývají „zbojnická pečeně“ —
kousky slaniny, cibule a hovězího, okořeněné paprikou, napíchnuté
na jehlici a opékané nad ohněm stejně jednoduše jako londýnské
„šláchotiny“. Víno bylo Zlatý mediáš; vyvolává zvláštní, nikoli však
nepříjemný štiplavý pocit na jazyku. Vypil jsem pouze dvě sklenky,
jiného nic.
Když jsem nastoupil do dostavníku, vozka ještě neseděl na kozlíku a viděl jsem ho mluvit s hostinskou. Hovořili zřejmě o mně, protože každou chvíli ke mně pohlédli; k nim přistupovali někteří z lidí,
sedících před domem na lavici — pro kterou zde mají pojmenování
znamenající „drbárna“ —, poslouchali, a pak se na mě podívali, vět-7-

šinou s výrazem soucitu. Zaslechl jsem, jak opakují několik slov,
nesrozumitelných slov, neboť v zástupu bylo mnoho různých národností. Proto jsem opatrně vytáhl ze zavazadla svůj několikajazyčný
slovník a vyhledal si je. Musím přiznat, že mě nijak nepotěšila, neboť
mezi nimi bylo „ördög“ — satan, „pokol“ — peklo, „striga“ — čarodějnice, „vrolok“ a „vlkolak“ — která obě znamenají totéž: jedno je
srbské, druhé slovenské, a je to bud vlkodlak, nebo upír. (Pozn. Zeptat se hraběte na tyto pověry.)
Zástup, který se shlukl před vchodem do hostince, mezitím podstatně vzrostl, a když jsme vyjížděli, všichni se pokřižovali a natáhli
ke mně dva prsty. Dalo mi trochu námahy přimět jednoho spolucestujícího, aby mi řekl, co tím mysleli; zprvu mi nechtěl odpovědět, ale
jak zjistil, že jsem Angličan, vysvětlil mi, že to je kouzlo nebo
ochrana proti uřknutí. To mi nebylo právě příjemné, vždyť jsem se
právě vydával na neznámé místo k setkání s neznámým člověkem;
všichni se však zdáli tak laskaví, tak smutní a tak soucitní, že jsem se
nemohl ubránit dojetí. Nikdy mi nevymizí z paměti poslední pohled
na dvůr hostince a zástup křižujících se malebných postav, stojících
kolem širokého klenutého průjezdu, za nímž bylo vidět bohaté listoví
oleandrů a pomerančovníků, vyrůstajících ze zelených květináčů,
rozestavěných uprostřed dvora. Potom vozka, jehož široké plátěné
spodky pokrývaly celý předek kozlíku — říkají jim tady „gatě“ —,
zapráskal velkým bičem nad čtyřmi malými koňmi, zapraženými
vedle sebe, a vydali jsme se na cestu.
Krása krajiny, kudy jsme projížděli, brzy rozptýlila chmurné, obavami naplněné myšlenky a vzpomínky; kdybych ovšem znal jazyk
nebo spíše jazyky, jimiž mluvili mí spolucestující, asi bych je nebyl
tak lehce ze sebe setřásl. Před námi se pozvolna zvedal kraj plný lesů
a hájů, tu a tam se tyčily srázné kopce korunované skupinkami stromů nebo selskými staveními, jež shlížela slepými štíty dolů k silnici.
Všude byla přebohatá záplava rozkvetlých ovocných stromů — jabloní, švestek, hrušní, třešní, a jak jsme je míjeli, viděl jsem, jak zelená tráva pod nimi je poseta spadanými květy. A mezi těmito zelenými kopci kraje, který zde nazývají „Středozemí“, se vinula naše silnice, ztrácela se v ohbích travnatých zatáček a mizela nám z očí za
roztroušenými výběžky jehličnatých lesů, které porůznu sbíhaly dolů
-8-

po svazích kopců jako ohnivé jazyky. Vozovka byla hrbolatá, ale
přesto nám připadalo, že po ní letíme v téměř horečnatém spěchu,
Nechápal jsem tehdy důvod tohoto spěchu, ale vozka se zřejmě chtěl
dostat k Borgoskému průsmyku co nejrychleji. Bylo mi řečeno, že v
létě je tato silnice výborná, nebyla prý však po zimních snězích ještě
opravena. V tomto ohledu se ovšem liší od ostatních karpatských
silnic, které podle dávných tradic ani nemají být udržovány v příliš
dobrém stavu. Za starých dob je starostové nechtěli dát opravovat už
jen proto, aby se Turci nedomnívali, že je připravují pro příchod cizích vojsk, a tak přivolávají válku, která totiž vždycky hrozila každou chvílí vypuknout.
Za zelenými, mírně se svažujícími kopci Středozemí se prudce
zdvihala široká zalesněná úbočí až vzhůru k vysokým srázným svahům samotných Karpat. Tyčily se vpravo i vlevo od nás, odpolední
slunce se o ně plně opíralo a v něm se jasně rýsovaly všechny skvělé
barvy tohoto překrásného pohoří, temná modř a purpur ve stínech
vrcholků, zeleň a hněď v místech, kde se mísila tráva se skalami, i
donekonečna se táhnoucí hřebeny rozeklaných skalisek a špičatých
útesů, ztrácejících se do dáli, kde se velebně vypínaly sněhem pokryté vrcholky. Hory byly místy rozeklány mohutnými trhlinami, v
nichž se v záři sklánějícího se slunce znovu a znovu bíle leskly
stružky potoků. Ve chvíli, kdy jsme obloukem objížděli úpatí hory a
začali se drkotat vzhůru se klikatící silnicí, rozevřel se před námi
výhled na vysoký, sněhem pokrytý horský vrcholek, který jako by se
tyčil přímo před námi. Jeden ze spolucestujících se dotkl mé paže.
„Podívejte se! Isten szek! — Boží sídlo!“ — a pokorně se pokřižoval. Jak jsme stoupali nekonečnými serpentinami a slunce za námi
neustále klesalo níž, začaly nás zvolna opřádat večerní stíny. A navíc
dopadaly paprsky zapadajícího slunce na sněhem pokrytý vrcholek
hory, z něhož jako by vycházela studená, jemně růžová záře. Čas od
času jsme potkali Čechy a Slováky v malebných krojích; byli většinou postiženi, jak jsem si všiml, voletem. Při silnici stálo mnoho
křížů, a kdykoli jsme je tryskem míjeli, všichni spolucestující se křižovali. Sem tam klečel před kapličkou nějaký venkovan nebo venkovanka, a ani se po nás neotočili; snad ve svém zbožném rozjímání
neměli oči ani uši pro vnější svět. Viděl jsem tu mnoho věcí, které
-9-

byly pro mne nové; například stohy sena na stromech, občas překrásnou košatou smuteční břízu s bílými větvemi, zářícími jako stříbro v
záplavě jemně zeleného listí. Někdy jsme potkali žebřiňák, na zdejším venkově tak obvyklý, s dlouhou hadovitou nápravou upravenou
tak, aby odpovídala nerovnostem vozovky. Na něm vždycky seděly
celé skupiny vracejících se venkovanů, cechů s bílými, Slováků s
obarvenými ovčími kožichy; ti měli přes rameno jako kopí dlouhé
hole se sekyrkou na konci. Jak se sklánělo k večeru a my zvolna
stoupali průsmykem, začalo se silně ochlazovat a houstnoucí soumrak jako by stmeloval stíny stromů — dubů, buků a borovic — v
jedinou tmavou mlhovinu; ale v údolích protínajících úbočí hor se tu
a tam od čerstvě napadaného sněhu ostře odrážely rostoucí sosny.
Občas, jak silnice vedla borovým lesem, ve tmě jakoby se nad námi
uzavírajícím, vyvolávaly v nás chumáče šedi, jež se vznášely místy
mezi stromy, podivně záhadný a slavnostní pocit. Ten oživoval myšlenky a chmurné představy, vyvolané již na sklonku dne, kdy červánky vytvářely tajuplné obrazce z hrůzu nahánějících mraků, zřejmě
neustále se povalujících v údolích karpatských hor. Někdy byly kopce tak srázné, že přes vozkovo pobízení mohli koně stoupat jen velmi
pomalu. Chtěl jsem seskočit a jít vedle nich, jako to děláváme doma,
jenže vozka o tom nechtěl ani slyšet. „Ne, ne,“ řekl, „tady nemůžete
jít, psi jsou tu příliš divocí.“ A pak s výrazem, který zřejmě považoval za uštěpačný — rozhlédl se totiž po souhlasném úsměvu ostatních —, dodal: „Jenom počkejte, stejně už budete mít takových věcí
po krk, než půjdete spát!“ A zastavil na krátký okamžik jedině proto,
aby zapálil svítilny.
Po setmění jsem měl dojem, že se cestujících zmocnilo jakési
vzrušení; jeden přes druhého neustále mluvili na vozku, jako by ho
vybízeli k větší rychlosti. Vozka nemilosrdně tloukl koně dlouhým
bičem a nutil je divokými povzbuzujícími výkřiky k většímu úsilí.
Pak jsem v temnotě před námi zahlédl jakousi světle šedivou skvrnu,
jako by se mezi horami rozvírala rozsedlina. Rozčilení cestujících
vzrůstalo; chatrný dostavník se kolébal na velkých kožených pérech
a kymácel se jako loď, zmítající se na rozbouřeném moři. Musel
jsem se držet. Stoupání už celkem přestalo a měl jsem pocit, že přímo letíme vpřed. Potom jako by se hory k nám přiblížily z obou stran
- 10 -

a zamračeně na nás shlížely — vjížděli jsme do Borgoského průsmyku. Jeden cestující po druhém mi nabízeli dárky a vnucovali mi je tak
naléhavě, že se nedaly odmítnout. Byly to dárky neobvyklé a různorodé, ale každý z nich byl poskytnut s prostou upřímností, s laskavým slovem, s požehnáním a s oněmi nezvyklými, strachem naplněnými posunky, které jsem viděl před hotelem v Bystřici — pokřižováním a znamením ochrany před uřknutím. Potom, jak jsme uháněli
dál, naklonil se vozka kupředu, cestující se vykláněli na obou stranách ven z vozu a všichni upřeně vyhlíželi do tmy. Asi se něco velmi
vzrušujícího buď už dálo, nebo čekalo, ale ani jeden ze spolucestujících mi nedal na mé dotazy sebemenší vysvětlení. Konečně jsme
před sebou spatřili východní konec průsmyku. Nad námi visely tmavé mraky a ve vzduchu bylo cítit těžkou, tísnivou předtuchu bouře.
Připadalo mi, jako by horský hřeben odděloval dvě úplně rozdílné
atmosféry a my právě přejeli do bouřkové. I já jsem se teď rozhlížel
po bryčce, která mě měla zavézt k hraběti. Každým okamžikem jsem
čekal, že v černé temnotě spatřím záblesky svítilen, ale všude se rozprostírala tma. Jediným zdrojem světla byly mihotavé paprsky svítilen našeho dostavníku, v jejichž záři se dech divoce poháněných koní
srážel v bílý obláček. Teď už jsme před sebou viděli světlou písčitou
cestu, ale nikde ani vidu po nějakém povoze. Cestující usedli nazpět
s úlevným oddechnutím, které jako by se vysmívalo mému zklamání.
Začal jsem uvažovat o tom, co by bylo pro mne nejlepší; vtom pohlédl vozka na hodinky a řekl něco i ostatním, co jsem jen stěží zaslechl, tak klidně a tiše to pronesl; i znělo to jako „O hodinu dřív než
jízdní řád“. Pak se obrátil ke mně a němčinou horší, než je má vlastní, mi pravil:
„Žádný kočár tu není. Pána tedy přece jen nikdo neočekává. Pán
tedy teď pojede dál do Bukoviny a vrátí se zítra nebo pozítří. Raději
pozítří.“ Vtom začali koně ržát a frkat a prudce vyrazili, takže je
vozka musel zastavit. A pak se za křiku vesničanů a všeobecného
křižování objevila za námi bryčka tažená čtyřspřežím, předjela dostavník a zastavila vedle něho. Zář našich svítilen dopadla na překrásné koně, černé jako uhel. Řídil je vysoký muž s hnědým vousem
a velkým černým kloboukem, který mu skrýval obličej. Obrátil se k

- 11 -

nám a já jsem zahlédl pouze velmi jasné jiskrné oči, rudě zářící ve
světle lampy. Muž oslovil vozku: „Dneska sis přispíšil, příteli!“
Vozka zakoktal v odpověď: „Anglický pán měl naspěch.“
„Proto jsi mu zřejmě doporučoval, aby pokračoval v cestě do Bukoviny. Mne neoklameš, příteli; vím toho příliš mnoho a koně mám
rychlé.“ Při těchto slovech se usmál a záře svítilny dopadla na krutá
ústa s neobyčejně rudými rty a ostrými zuby, bílými jako slonovina.
Jeden ze spolucestujících zašeptal svému sousedovi verš z Bürgerovy
Lenory:
„Denn die Toten reiten schnell.“
(Neboť mrtví cválají rychle.)
Neznámý to zřejmě zaslechl; vzhlédl totiž s rozzářeným úsměvem. Cestující odvrátil tvář a současně se dvěma prsty pokřižoval.
„Podej mi pánova zavazadla!“ nařídil neznámý. S neobvyklou ochotou mu je podali a uložili v bryčce. Protože bryčka stála těsně vedle
dostavníku, vystoupil jsem postranními dvířky. Neznámý vozka mi
přitom pomáhal a rukou mi sevřel paži ocelovým stiskem; určitě má
obrovskou sílu. Bez jediného slova trhl otěžemi, koně se otočili a my
jsme vyrazili do ztemnělého průsmyku. Ohlédl jsem se a ve světle
svítilen dostavníku jsem uviděl, jak se z nozder koní valí pára a jak
se na jejím pozadí rýsují postavy mých bývalých společníků. Křižovali se. Potom vozka zapráskal bičem, pobídl koně a dostavník vyrazil na další cestu do Bukoviny.
„Noc je chladná, pane, a můj velitel, pan hrabě, mi přikázal, abych
se o vás staral co nejlépe. Pod sedadlem je láhev slivovice (tamní
domácky vyráběná kořalka ze švestek); snad vám přijde vhod.“ Nenapil jsem se, ale pocit, že tam je, mě uklidňoval. Bylo mi poněkud
divně, ale ani trochu jsem se nebál. Mít ovšem na vybranou, jistě
bych nebyl pokračoval v této noční cestě do neznáma. Kočár se hnal
rychle přímo kupředu, pak se obrátil do protisměru a jel jinou rovnou
cestou dál. Připadalo mi, že vlastně jezdíme neustále sem a tam po
stejné silnici; zapamatoval jsem si proto jedno nápadné místo, a vida,
měl jsem pravdu. Byl bych se velmi rád zeptal kočího, co to všechno
vlastně znamená, jenže jsem se to obával udělat; uvědomil jsem si
- 12 -

totiž, že jde-li o úmyslné zdržování, pak stejně vzhledem k situaci by
každý protest zůstal neúčinný. Za chvíli mě ovšem začalo zajímat,
kolik času už uběhlo. Škrtl jsem zápalkou a v jejím světle jsem pohlédl na hodiny; jen několik málo minut chybělo do půlnoci. To mě
trochu vyděsilo, neboť mé nedávné zážitky zřejmě rozjitřily obvyklý
pověrečný strach z půlnoci. S ochromujícím pocitem napětí jsem
čekal, co bude.
Tu se v nějakém statku dole při silnici rozštěkal pes — dlouze a
zoufale kvílel, jakoby ze strachu. K jeho štěkotu se přidal další pes a
po něm mnoho jiných, až se spolu s větrem, který teď lehce vál průsmykem, začalo kolem dokola rozléhat divoké vytí, které, jak mi ve
tmě noci připadalo, sem doléhalo snad ze všech koutů kraje. Při prvním zavytí se koně začali vzpínat a couvat, ale kočí k nim pronesl
několik konejšivých slov, a tu se uklidnili; třásli se však a potili, jako
by právě unikli nečekanému nebezpečí. Potom se ze vzdálených hor
kolem nás začalo ozývat hlasitější a pronikavější vytí — tentokráte
vlků — a vyvolalo stejnou reakci u mne i u koní. Málem jsem vyskočil z bryčky a dal se na úprk, ale koně se znovu vzepjali a divoce
vyrazili, takže kočí musel napnout celou svou mohutnou sílu, aby je
strhl zpět. Za několik minut si však můj sluch na vytí zvykl a koně se
uklidnili natolik, že kočí mohl seskočit a postavit se před ně. Poplácával je, konejšil a něco jim šeptal do uší, jak prý to dělávají cvičitelé
koní; na koně to zapůsobilo mimořádně uklidňujícím dojmem; nepřestali se sice třást, ale už se dali opět ovládnout. Kočí se vrátil na
kozlík, trhl otěžemi a prudce vyrazil. Jenže tentokráte nedorazil až na
druhý konec průsmyku, nýbrž náhle zabočil na úzkou cestu, která se
zatáčela prudce doprava.
Zanedlouho jsme se octli ve spleti stromů, které místy vytvářely
nad cestou klenbu, takže to vypadalo, jako bychom projížděli tunelem; a z obou stran se nad námi opět hrozivě tyčily temné skály. Ač
jsme byli chráněni, slyšeli jsme, jak se zvedá vítr a sténá a hvízdá
mezi skalami; uháněli jsme kolem stromů, větve o sebe narážely.
Stále víc se ochlazovalo a začal padat sníh, jemný jako prach, takže
nás i všechno kolem brzy pokryla bílá přikrývka. Ostrý vítr k nám
dosud přinášel postupně slábnoucí štěkot psů. Vytí vlků však zaznívalo ze stále větší blízkosti, jako by nás svírali ze všech stran. Zmoc- 13 -

nil se mě hrozný strach a ten sdíleli se mnou i koně; jenom kočí se
nedal nijak znepokojit. Neustále otáčel hlavou doprava a doleva, ale
já jsem ve tmě nerozpoznával vůbec nic.
Pojednou jsem v dáli po levé straně zahlédl slabý, mihotavý modrý plamínek. Kočí ho spatřil současně se mnou; okamžitě zastavil,
seskočil na zem a zmizel v temnotě. Nevěděl jsem, co dělat, tím spíš,
že se vytí vlků stále blížilo. Než jsem dospěl k rozhodnutí, kočí se
opět náhle objevil, bez jediného slova se vyšvihl na kozlík a pokračovali jsme v cestě. Nejspíš jsem usnul a ta příhoda se mi ve snu neustále vracela; mám totiž pocit, že se mi ten sen neustále opakoval.
Jak teď na to myslím, byla to dokonalá noční můra. Jednou se plamen objevil tak blízko cesty, že jsem i ve tmě mohl rozeznat pohyby
kočího. Rychle poodešel k místu, kde se modrý plamen vynořil —
určitě byl velmi slabý, vždyť snad ani neozářil prostor kolem sebe —, zvedl několik kamenů a určitým způsobem je rozložil. Jednou
jsem byl svědkem podivného optického jevu; když kočí stál mezi
mnou a plamenem, vůbec svou postavou plamen nezakryl a já jsem
viděl přízračný plápol ohně. Překvapilo mě to, ale protože tento úkaz
trval jen zcela krátce, usoudil jsem, že mě oklamal zrak, jak jsem ho
usilovně upíral do tmy. Pak po nějaký čas nebylo vidět žádné modré
plamínky a my jsme uháněli temnotou, obklopeni vytím vlků, kteří
nás zřejmě sledovali a neustále kolem nás kroužili.
Jednou si kočí odskočil od silnice dál než předtím a za jeho nepřítomnosti se koně začali mnohem silněji třást, strachy frkat a ržát.
Nezjistil jsem proč, vždyť i vytí vlků úplně přestalo. Ale právě v této
chvíli se za rozeklaným vrcholkem skalního útesu, porostlého sosnami, vynořil měsíc, plující až dosud za černými mraky, a v jeho
světle jsem kolem nás uviděl kruh vlků s bílými tesáky a vyplazenými rudými jazyky, dlouhýma šlachovitýma nohama a zježenou srstí.
Jejich zarputilé mlčení působilo stokrát hrozivěji než vytí. Strach
jako by mě úplně ochromil. Pravou podstatu takových hrůz pochopí
člověk teprve tehdy, když jim stojí tváří v tvář.
Vtom začali vlci výt, jako by na ně byla zapůsobila měsíční zář.
Koně sebou trhali, vzpínali se a bezmocně se rozhlíželi vypoulenýma
očima, na něž bylo smutno pohledět; ale strašný živý kruh je svíral ze
všech stran a jim nezbývalo než v něm setrvat. Volal jsem na kočího,
- 14 -

aby přišel blíž, protože podle mého názoru bylo naší jedinou nadějí
pokusit se prorazit kruh a přispěchat mu tímto způsobem na pomoc.
Křičel jsem a tloukl do boku bryčky v naději, že hluk odžene vlky z
této strany a umožní kočímu dostat se k vozu. Vtom se rozlehl jeho
velitelský hlas, a když jsem se otočil po zvuku, spatřil jsem ho stát u
dvířek — jak se tam dostal, nevím. Mával dlouhými pažemi, jako by
odstrkoval nějakou neviditelnou překážku, a vlci couvali víc a víc.
Tu zakryl velký mrak tvář měsíce a my jsme se znovu octli v temnotě.
Když zase bylo trochu vidět, nasedal kočí právě na kozlík a vlci
už zmizeli. To všechno bylo tak zvláštní a přízračné, že na mě dolehl
hrozný strach, a já se bál hlesnout nebo se pohnout. Čas se nekonečně vlekl a my jsme stále uháněli dál, tentokráte už v úplné tmě, protože převalující se mraky zakrývaly měsíc. Jeli jsme ustavičně do
kopce, jen chvílemi jsme sjížděli prudce dolů, ale v podstatě jsme
neustále stoupali. Pojednou jsem zjistil, že kočí zastavuje koně na
nádvoří velkého pobořeného zámku; z vysokých tmavých oken nepronikal jediný paprsek a zvětralé cimbuří se rozeklaně rýsovalo proti obloze zalité měsíčním světlem.

kapitola 2/
DENÍK JONATHANA HARKERA
(Pokračování)
5. května. — Asi jsem spal, za bdělého stavu bych si byl totiž určitě všiml, že se blížíme k tak pozoruhodnému místu. V příšeří vypadalo nádvoří značně rozlehle, a protože do něho ústilo několik tmavých klenutých průjezdů, zdálo se snad větší, než ve skutečnosti bylo. Za denního světla jsem je dosud neviděl.
Hned jak bryčka zastavila, kočí seskočil a napřáhl ke mně ruku,
aby mi pomohl vystoupit. Opět jsem si chtě nechtě musel uvědomit
jeho obrovskou sílu. Jeho ruka mi připadala jako ocelový svěrák,
který by mi rozdrtil prsty, kdyby si to přál. Pak kočí vytáhl má zavazadla a postavil je vedle mne na zem. Stál jsem přímo před starými
- 15 -

širokými dveřmi, pobitými velkými železnými hřeby a zasazenými
do dveřního oblouku z mohutných kvádrů, které vystupovaly ze zdi.
I v nejasném světle jsem postřehl bohatou výzdobu kamene, pochopitelně již ohlodanou zubem času i nepřízní počasí. Jak jsem tam stál,
vyskočil kočí opět na kozlík a trhl otěžemi; koně vyrazili kupředu,
bryčka projela temnou branou a zmizela.
Zůstal jsem mlčky stát na místě, neboť jsem nevěděl, co dělat.
Zvonek nebo klepátko nebyly nikde vidět a můj hlas by určitě nepronikl chmurnými zdmi a temnými otvory oken. Zdálo se mi, že už
čekám nekonečně dlouho, a začaly se mě zmocňovat pochyby a obavy. Kam jsem se to vůbec dostal a mezi jaké lidi? Do jakého pochmurného dobrodružství jsem se to pustil? Je snad obvyklé, aby
někdo poslal advokátního koncipienta vysvětlit cizinci, jak koupit
nemovitost v Londýně? Advokátní koncipient! Tohle označení by se
Mině nezamlouvalo. Advokát — vždyť jsem se právě před odjezdem
z Londýna dozvěděl, že jsem úspěšně složil zkoušku, a jsem teď řádný právní zástupce! Začal jsem si mnout oči a štípat se, abych se přesvědčil, zda nespím. Celá záležitost mi připadala jako strašná noční
můra a čekal jsem, že se najednou probudím, budu doma a okny se
bude prodírat rozbřesk, jako se mi občas stávalo zrána po dnech přeplněných prací. Jenže tělo reagovalo na štípnutí a oči nepodléhaly
klamu. Ne, nebyl to sen a byl jsem uprostřed Karpat. Nezbývalo než
být trpělivý a čekat, až nadejde jitro.
Sotva jsem dospěl k tomuto rozhodnutí, zaslechl jsem za velkými
dveřmi těžké kroky a škvírami probleskovaly paprsky blížícího se
světla. Pak zachřestily řetězy a zařinčely odsunované mohutné závory. V zámku se s hlasitým skřípáním, svědčícím o dlouhém nepoužívání, otočil klíč a velké dveře se otevřely.
V nich stál vysoký starý muž, hladce vyholený až na dlouhý bílý
knír, od hlavy k patě oděný černě, bez jediné barevné skvrny. V ruce
držel starožitnou stříbrnou svítilnu bez cylindru nebo stínidla, jejíž
otevřený plamen se zmítal v průvanu otevřených dveří a vrhal dlouhé
mihotavé stíny. Starý muž mě dvorným posunkem pravé ruky vybídl
k vstupu a výbornou angličtinou, ale s cizím přízvukem, pravil:
„Buďte vítán v mém domě! Vejděte svobodně a z vlastní vůle!“
Nepohnul se, aby mi vykročil vstříc, nýbrž zůstal stát jako socha,
- 16 -

jako by ho jeho posunek na uvítanou změnil v kámen. Jakmile jsem
však překročil práh, prudce se naklonil, natáhl paží a sevřel mi ruku
tak silně, až jsem sebou trhl — tím spíš, že se zdála studená jako led,
víc ruka člověka mrtvého než živého. A znovu pravil:
„Buďte vítán v mém domě! Vejděte svobodně. Buďte přesvědčen,
že jste tu v bezpečí! A zanechte tu něco ze štěstí, které přinášíte!“
Stiskl mi ruku tak pevně, až jsem si vzpomněl na kočího, jehož obličej jsem nezahlédl, a na chvíli jsem zaváhal, zda Člověk, s nímž
mluvím, není on. Chtěl jsem se ujistit, a proto jsem se otázal:
„Hrabě Dracula?“ Muž se zdvořile uklonil a odpověděl:
„Já jsem Dracula, pane Harkere. Vítám vás ve svém domě. Vejděte, vzduch noci je chladný a vám je zajisté třeba jídla a odpočinku.“ Při těchto slovech pověsil lucernu na konzolu ve zdi, přikročil ke mně a chopil se mých zavazadel; než jsem mu mohl zabránit, vnesl je dovnitř. Mé námitky odbyl slovy:
„Nikoli, pane, jste mým hostem. Je pozdě a mé služebnictvo tu už
není. Dovolte, abych se sám postaral o vaše pohodlí.“ A skutečně mi
odnesl zavazadla chodbou a potom nahoru po širokém točitém schodišti. Prošli jsme další širokou chodbou, po jejíž kamenné podlaze se
naše kroky hlučně rozléhaly, a na jejím konci otevřel hrabě těžké
dveře. K své radosti jsem uviděl jasně osvětlený pokoj s prostřeným
stolem a obrovským krbem, v němž vesele praskala velká polena.
Hrabě se zastavil, postavil zavazadla na zem, zavřel dveře, prošel
pokojem a otevřel další dveře, vedoucí do malé osmiúhlé místnosti,
ozářené jedinou lampou a zřejmě bez okna. Prošel i touto místností,
otevřel další dveře a pokynul mi, abych vešel. Naskytl se mi příjemný pohled: jasně osvětlená, velká ložnice, vytopená rovněž krbem,
velikým a širokým, v němž hořela a dutě praskala polena. Hrabě donesl zavazadla dovnitř, a ještě než odešel a zavřel za sebou dveře,
řekl:
„Jistě se potřebujete po cestě osvěžit a upravit. Jsem přesvědčen,
že najdete všechno, co si budete přát. Až budete hotov, přijďte do
druhého pokoje, najdete tam připravenou večeři.“
Světlo, teplo a dvorné uvítání hraběte jako by rozptýlily všechny
mé pochyby a obavy. Jen co jsem se uklidnil, zjistil jsem, že napůl
umírám hlady. Rychle jsem se opláchl a odešel do druhého pokoje.
- 17 -

Večeře již byla na stole. Můj hostitel stál vedle velkého krbu, opíral se o kamennou římsu, elegantním pohybem ruky mě vybídl,
abych usedl ke stolu, a pravil:
„Posaďte se, prosím, a povečeřte podle chuti. Jistě mě omluvíte,
že si k vám nepřisednu; již jsem pojedl a v tak pozdní hodinu nic
dalšího nejím.“
Podal jsem mu zapečetěný dopis, který mi svěřil pan Hawkins.
Otevřel ho a s vážnou tváří ho přečetl; nato mi ho s okouzlujícím
úsměvem vrátil k přečtení. Jedna část mě opravdu potěšila: „Velmi
lituji, že mi záchvat dny, této neustále mě sužující nemoci, na delší
dobu zcela znemožňuje jakoukoliv cestu; s radostí Vám však sděluji,
že Vám mohu poslat vhodného zástupce, k němuž chovám bezvýhradnou důvěru. Je to mladý muž, neobvykle energický, ve svém
oboru nadaný a zcela důvěryhodný. Je diskrétní, mlčenlivý a vyrostl
v mých službách. Za svého pobytu Vám bude kdykoli na Vaše přání
k službám a převezme od Vás všechny příslušné příkazy.“
Hrabě přikročil ke stolu a zdvihl příklop z mísy. Bez meškání
jsem se pustil do výtečného pečeného kuřete. Snědl jsem toto kuře,
kousek sýra a salát a vypil dvě číše starého tokajského. Při jídle mi
hrabě kladl řadu otázek o mé cestě a já mu postupně vylíčil všechny
zážitky.
Po večeři jsem si na hostitelovo přání přitáhl křeslo k ohni a vykouřil doutník, který mi nabídl; hrabě se omluvil, že sám nekouří.
Měl jsem teď příležitost si ho prohlédnout; měl opravdu velmi výraznou tvář.
Jeho obličej silně — dokonce velmi silně — připomínal dravého
ptáka: dravci úzký nos s neobyčejně vykrojeným chřípím, vysoké
klenuté čelo, vlasy řídké kolem spánků, ale jinde bohatě rostoucí.
Obočí měl velmi husté, nad nosem téměř srostlé, se záplavou bohatě
se kroutících chloupků. Ústa, která téměř mizela pod silným knírem,
byla pevná, dost krutá a s neobyčejně ostrými bílými zuby, ty přečnívaly přes rty, jejichž pozoruhodná rudost byla důkazem vitality, neobvyklé u muže jeho věku. Uši měl bledé a nahoře neobvykle zašpičatělé, bradu širokou a masivní a tváře pevné, i když hubené. Nápadná byla jeho mimořádná bledost.

- 18 -

Až dosud jsem viděl ve světle ohně toliko hřbet jeho rukou, jak
mu spočívaly na kolenou, a připadaly mi celkem bílé a jemné; ale
teď, když jsem je viděl z větší blízkosti, nemohlo mi uniknout, že
jsou spíše hrubé — široké a s hranatými prsty. Kupodivu mu rostly
uprostřed dlaní chloupky. Nehty měl dlouhé a jemné, velmi ostře
zastřižené. Když se nade mnou naklonil a rukama se mě dotkl, nemohl jsem se ubránit zachvění. Nevím, snad mu páchlo z úst, ale mě
se zmocnil hrozný pocit hnusu a přes všechno úsilí jsem ho nedokázal skrýt. Hrabě si toho zřejmě povšiml, stáhl se zpět a s odporným
úšklebkem, který mu ještě víc než předtím odhalil přečnívající zuby,
usedl zpět na své místo vedle krbu. Oba jsme se odmlčeli, a když
jsem pohlédl k oknu, zahlédl jsem první kalný záblesk svítání. Nad
vším jako by viselo zvláštní ticho; jak jsem však naslouchal, zaslechl
jsem zezdola z údolí vytí početné vlčí smečky. Hraběti se zajiskřilo v
očích a řekl:
„Poslechněte si je — děti noci! Jak krásná hudba, že?“ Výraz mé
tváře ho zřejmě poněkud překvapil, a tak dodal: „Nu, pane, vy městští lidé se prostě nedokážete vžít do pocitů lovce.“ Potom vstal a pravil: „Určitě jste znaven. Vaše ložnice je připravena a zítra můžete
spát podle libosti. Já budu mimo zámek až do pozdního odpoledne.
Příjemný spánek a hezké sny!“ A s dvornou úklonou mi sám otevřel
dveře do osmiúhlého pokoje a já vešel do ložnice
Připadám si jako v Jiříkově vidění. Zmítají mnou pochybnosti i
obavy a napadají mě podivné představy, které se neodvažuji přiznat
ani své duši. Bůh mě ochraňuj, alespoň kvůli těm, kdo mi jsou drazí!
7. května. — Je opět časné ráno a já jsem si za těch uplynulých
čtyřiadvacet hodin příjemně a vydatně odpočinul. Spal jsem dlouho a
probudil se sám až za bílého dne. Oblékl jsem se, pak jsem odešel do
pokoje, kde jsem večeřel, a tam jsem našel připravenou studenou
snídani; káva byla ovšem horká, konvice totiž stála na krbu. Na stole
ležel lístek se vzkazem:
„Musel jsem nakrátko odjet. Nečekejte na mne. — D.“
Usedl jsem tedy ke stolu a s chutí se najedl. Po snídani jsem se
rozhlížel po zvonku, abych mohl služebnictvu oznámit, že jsem
skončil; nenašel jsem ho však. V tomhle domě, kde mě obklopuje
tolik mimořádných důkazů bohatství, je kupodivu i mnoho ne- 19 -

dostatků. Zlaté příbory jsou tak překrásně cizelované, že mají určitě
nesmírnou cenu. Záclony, potahy křesel a pohovek i závěsy mého
lůžka jsou ze vzácných a krásných tkanin, a už v době, kdy byly vyrobeny, musely být nesmírně drahé, protože jsou staré několik staletí,
a přesto skvěle zachovány. Podobné jsem viděl v Hampton Courtu,
jenže tam byly vetché, odřené a vyžrané od molů. Ani v jednom pokoji však není zrcadlo. Dokonce chybí zrcátko i na mém toaletním
stolku a já jsem musel vybalit vlastní holicí zrcátko, abych se mohl
oholit a učesat. Až dosud jsem nikde nezahlédl sluhu a nezaslechl v
okolí zámku jiný zvuk než vytí vlků. Když jsem dojedl — ani nevím,
zda to byla snídaně nebo oběd — jedl jsem totiž mezi pátou a šestou
hodinou odpoledne —, poohlédl jsem se po nějaké četbě, protože
jsem se bez dovolení hraběte nechtěl procházet po zámku.
V pokoji nebylo vůbec nic, ani kniha, ani noviny, ba ani psací potřeby; otevřel jsem proto další dveře a octl se v jakési knihovně. Stiskl jsem kliku protějších dveří, ty však byly zamčeny.
K své velké radosti jsem v knihovně našel police plné anglických
knih a svázané ročníky časopisů a novin. Stůl uprostřed místnosti byl
poset anglickými časopisy a novinami, ale ani jedny nebyly novějšího data. Knihy byly nejrůznějšího zaměření — dějiny, zeměpis, politika, politická ekonomie, botanika, geologie, právo — a všechny pojednávaly o Anglii, o anglickém životě, anglických zvycích a obyčejích. Byly mezi nimi dokonce takové příručky jako Londýnský adresář, Parlamentní zpravodaj, Almanach šlechtických rodů, Whitakerův
almanach, Seznamy důstojnictva pozemních a námořních sil a —
srdce se mi zatetelilo radostí — Seznam advokátů a soudců.
Prohlížel jsem si tyto knihy a vtom se otevřely dveře a vešel hrabě. Srdečně mě pozdravil a vyjádřil naději, že jsem se dobře vyspal.
Potom pokračoval:
„Jsem rád, že jste sem vstoupil; určitě tu najdete mnoho zajímavého. Tihle přátelé“ — a položil ruku na několik knih — „jsou mi
dobrými druhy a už několik let, ode dne, kdy mě napadlo přestěhovat
se do Londýna, mi poskytují mnoho, mnoho radostných hodin. Jejich
prostřednictvím jsem se seznámil s vaší hrdou Anglií; a znát ji znamená milovat ji. Toužím procházet se rušnými ulicemi vašeho velkolepého Londýna, být uprostřed víru a shonu lidstva, účastnit se jeho
- 20 -

života, jeho přeměny, jeho smrti a všeho, co ho činí tím, čím je. Ale
běda! Až dosud jsem znal vaši řeč toliko prostřednictvím knih. Na
vás, můj příteli, se spoléhám, že se jí naučím hovořit!“
„Ale hrabě,“ namítl jsem, „vždyť angličtinu ovládáte a znáte dokonale.“ Hrabě se vážně uklonil.
„Příteli, děkuji vám za vaše až příliš lichotivé uznání, přesto se
však obávám, že jsem teprve na počátku cesty, po níž se hodlám ubírat. Vskutku, znám mluvnici a výrazy, ale přesto nevím, jak jich používat v rozhovoru.“
„Naopak,“ řekl jsem, „mluvíte výborně.“
„Nikoli,“ odpověděl. „Jak dobře vím, každý, koho bych u vás v
Londýně potkal a s kým bych mluvil, by bezpečně věděl, že jsem
cizincem. S něčím takovým se nespokojím. Tady jsem šlechtic, bojar; prostý lid mě zná a já jsem tu pánem. Ale cizinec v cizí zemi je
nikdo; lidé ho neznají — a neznat znamená nemít zájem. Budu spokojen, až budu jako všichni ostatní tam u vás, takže se nikdo nezastaví, když mě spatří, ani se nezarazí v řeči, když zaslechne má slova,
aby řekl: ‚Hle, cizinec!‘ Jsem již tak dlouho pánem, že pánem chci
být i nadále — či aby alespoň nebyl nikdo mým pánem. Vy ke mně
nepřicházíte pouze jako zástupce mého přítele Petera Hawkinse z
Exeteru, abyste mi podal informace o mém novém domě v Londýně.
Věřím, že tu se mnou setrváte nějaký čas, abych se mohl za našich
rozmluv naučit anglickému přízvuku; a přál bych si, abyste mě upozorňoval i na sebemenší chybičky, jichž se při rozhovoru dopustím.
Lituji, že jsem se dnes musel na tak dlouho vzdálit; jsem však přesvědčen, že to zajisté prominete někomu, kdo má na starosti tolik
důležitých záležitostí.“
Pochopitelně jsem prohlásil, že to chápu, a otázal se, zda tuto
místnost mohu navštěvovat, kdykoli se mi zachce. Odpověděl: „Ano,
ovšem,“ a dodal:
„V zámku můžete vejít, kamkoli je vám libo, kromě do těch místností, jejichž dveře jsou zamčeny, a tam jistě nebudete chtít vkročit.
Jsou důvody pro to, aby všechno bylo tak, jak je, a kdybyste viděl
mýma očima a věděl to, co já, snad byste tomu lépe rozuměl.“ Ujistil
jsem ho, že ho plně chápu, a on pokračoval: „Jsme v Transylvánii, a
Transylvánie není Anglie. Naše zvyklosti nejsou vašimi zvyklostmi a
- 21 -

vám zde bude příliš mnoho věcí připadat podivnými. Vždyť podle
toho, co jste mi pověděl o svých zážitcích, víte už leccos o tom, jak
divné věci se tu mohou dít.“
Jeho slova dala podnět k dlouhé rozmluvě. A protože bylo zřejmé,
že si hrabě chce popovídat, když už pro nic jiného, tak alespoň kvůli
hovoru samému, položil jsem mu mnoho otázek, týkajících se věcí,
které se mi přihodily nebo o nichž jsem se doslechl. Někdy odmítl o
předmětu hovořit nebo obrátil směr rozhovoru pod záminkou, že mi
nerozumí, většinou však všechny dotazy velmi ochotně zodpověděl.
Potom, jak se připozdívalo a já se stále méně ostýchal, jsem se ho
zeptal na některé ze záhadných zážitků minulé noci, například proč
kočí odešel na místa, kde jsme zahlédli modré plameny. Je snad skutečně pravda, že ukazují, kde je skryto zlato? Vysvětlil mi, že podle
obecného názoru mají v určitou noc roku — a tou byla právě minulá
— všechny zlé síly neomezenou moc a nad každým místem, kde je
skryt nějaký poklad, hoří modrý plamínek. „Není skoro pochyb o
tom,“ pokračoval, „že v místech, kterými jste včera v noci projížděl,
jsou skryty poklady; vždyť o toto území dlouhá staletí bojovali Valaši, Sašové a Turci. V celém zdejším kraji snad vskutku není jediná
píď země, která by nebyla zbrocena lidskou krví ať už místních obyvatel či vetřelců. Kdysi tu prožívali bouřlivé časy; kdykoli sem vtrhly
hordy Rakušanů a Uhrů, domácí obyvatelstvo vytáhlo proti nim —
muži, ženy a také starci a děti —, a čekalo na jejich příchod ve skalách nad průsmyky, aby jim mohli umělými lavinami přivodit záhubu. A jestliže vetřelec zvítězil, pak tu nenalezl téměř nic, protože
všecky cenné věci zakopali místní lidé do rodné půdy.“
„Ale jak to přijde,“ otázal jsem se, „že ty poklady mohly zůstat
tak dlouho skryty? Vždyť by stačilo, aby je lidé jen trochu hledali —
ty plamínky jsou přece bezpečná znamení, kde je hledat!“
Hrabě se usmál, a jak se mu při úsměvu odhrnuly dásně, objevily
se jeho mimořádně dlouhé, ostré špičáky. Odpověděl:
„Protože náš vesničan je v podstatě zbabělec a hlupák! Tyhle
plameny se zjevují toliko v jedinou noc. A tuto noc se žádný obyvatel zdejšího kraje neodváží — pokud nemusí — opustit svůj příbytek. A i kdyby tak učinil, vážený pane, netušil by, co dělat. Vždyť i
ten venkovan, o němž jste mi řekl, že si povšiml místa, kde hořel
- 22 -

plamen, by už za denního světla nevěděl, kde by se vlastně měl pustit
do práce. Vy byste přece asi také nebyl schopen ta místa znovu najít,
na to bych se odvážil přísahat!“
„Máte pravdu,“ souhlasil jsem. „O místě, kde ty poklady hledat,
vím zrovna tak málo jako mrtví!“ Pak jsme přešli k jiným záležitostem.
„Poslyšte,“ vyzval mě později, „povězte mi něco o Londýně a o
tom domě, který jste pro mě obstarali.“ Omluvil jsem se za své opomenutí a zašel do svého pokoje, abych si vzal ze zavazadla příslušné
doklady. Zatímco jsem je srovnával, zaslechl jsem z vedlejšího pokoje řinčení příborů a porcelánu, a když jsem jím procházel, všiml jsem
si, že stůl už je sklizen a lampa rozsvícena; v té době se již hodně
setmělo. Ve studovně či knihovně už bylo rozsvíceno a hrabě tam
ležel na pohovce. Ze všech možných knih si k četbě vybral zrovna
Bradshawův jízdní řád anglických železnic. Když jsem vstoupil, odklidil se stolu knihy a časopisy a spolu jsme probírali nejrůznější
plány, smlouvy a ceny. Zajímal se o všechno, kladl mi nesčetné
otázky o usedlosti a jejím okolí a zřejmě si již předem prostudoval
všechno, co se o něm mohl dozvědět, protože koneckonců o tom věděl mnohem víc než já. Když jsem se tomu podivil, odpověděl:
„A není snad, příteli, třeba, aby tomu tak bylo? Až se tam odstěhuji, budu úplně sám, a můj přítel Harker Jonathan — ach, promiňte
mi, podlehl jsem zdejšímu zvyku klást rodné jméno na první místo
— můj přítel Jonathan Harker nebude po mém boku, aby mě opravoval a pomáhal. Bude na míle daleko v Exeteru a nejspíš bude studovat právní listiny s mým dalším přítelem, Peterem Hawkinsem. Vidíte!“
Podrobně jsme probrali celou záležitost koupě usedlosti v Purfleetu. Když jsem mu sdělil všechny údaje a získal jeho podpis na
potřebné doklady a napsal průvodní dopis, který jsem s nimi hodlal
zaslat panu Hawkinsovi, začal se mě hrabě vyptávat, jakým způsobem jsem objevil tak příhodné místo. Přečetl jsem mu poznámky,
které jsem si tehdy učinil a které sem vpisuji:
„V jedné zastrčené ulici v Purfleetu jsem narazil na usedlost, která
celkem odpovídala předepsaným požadavkům a kde byl umístěn
omšelý nápis, že dům je na prodej. Je obklopen vysokou starou zdí z
- 23 -

bytelných kamenů a hezkou řádku let už nebyl opravován. Zamčená
vrata byla z pevného starého dubu a úplně zrezavělého železa.
Usedlost se jmenuje Carfax, což je nepochybně zkomolenina dřívějšího Quatre Faces. Dům je totiž stavěn do krychle a jeho stěny
odpovídají čtyřem světovým stranám. Usedlost se rozkládá asi na
dvaceti akrech a je dokola obklopena už zmíněnou bytelnou kamennou zdí. Je tam mnoho stromů, které celému místu dodávají trochu
chmurný vzhled, a hluboký tmavý rybník, spíše jezírko, napájené
zřejmě z několika pramenů, protože voda je čirá a odtéká dost širokým korytem. Dům je velmi rozlehlý a jsou v něm zastoupeny
všechny stavební slohy až snad zpět ke středověku, protože jedna
jeho část je vystavěna z neobyčejně mohutných kamenů a je v ní,
vysoko nahoře, pouze několik málo oken, důkladně zamřížovaných
železnými mřížemi. Vypadá jako část citadely a je napojena na starou kapli nebo snad kostel. Nemohl jsem vejít dovnitř, protože jsem
neměl klíč od dveří, které tam vedou z domu, ale udělal jsem svým
kodakem řadu snímků z nejrůznějších stran. Dům má mnoho přístavků značně nepravidelně vybíhajících, a soudě z rozlohy pozemku,
který zabírá, je zřejmě značně velký. Nablízku je jenom velmi málo
jiných domů; jeden z nich, kdysi dost rozlehlý, byl nedávno opatřen
přístavbou a změněn v soukromý ústav pro choromyslné. Z pozemku
ho však vidět není.“
Když jsem dočetl, pravil hrabě:
„Jsem rád, že dům je starý a velký. Sám pocházím ze starého rodu
a žít v novém domě by byla má smrt. Dům se nedá učinit obyvatelným za jediný den; ostatně jak malý počet dnů má jedno století.
Rovněž mě těší, že tam je starobylá kaple. My transylvánští šlechtici
nemilujeme představu, že by naše kosti měly odpočívat mezi prostým lidem. Nevyhledávám ani veselí, ani radost, ani zářivé rozkošnictví přemíry slunečního svitu a jiskřících vod, jaké mají v oblibě
lidé mladí a veselí. Už nejsem mlád. A mé srdce, znavené dlouhými
roky truchlení po mrtvých, není naladěno na radostnou strunu. Navíc
jsou hradby mého zámku rozbořeny, stíny jsou přečetné a vítr mrazivě vane pobořeným cimbuřím a okny. Miluji šero a stín a jsem rád,
mohu-li zůstávat sám se svými myšlenkami.“

- 24 -

Mně se vsak zdálo, jako by tato slova byla v rozporu s výrazem
jeho obličeje; připadalo mi totiž, že se mu na tváři usadil záštiplný,
nestoudný úšklebek.
Hned nato se omluvil a odešel s prosbou, abych všechny doklady
srovnal. Nevracel se a já jsem si začal prohlížet některé z knížek kolem sebe. Jednou z nich byl atlas, a ten byl pochopitelně otevřen u
mapy Anglie; bylo vidět, že se této mapy hodně používalo. Povšiml
jsem si, že několik míst je označeno kroužkem, a při bližším zkoumání jsem zjistil, že jedno je nedaleko Londýna směrem na východ,
zřejmě tam, kde stojí jeho nová usedlost; další dvě byla Exeter a
Whitby na yorkshireském pobřeží.
Hrabě se vrátil skoro za hodinu. „Podívejme se!“ prohlásil. „Stále
ještě ležíte v knihách? Dobře! Nesmíte však pracovat neustále. Pojďte; bylo mi oznámeno, že máte prostřeno k večeři.“ Uchopil mě pod
paží a odvedl do sousedního pokoje, kde již byla připravena výborná
večeře. Hrabě se opět omluvil, že povečeřel mimo dům, přisedl si
však jako minulou noc a rozprávěl, zatímco jsem jedl. Po večeři jsem
si zakouřil jako předešlý večer a hrabě zůstal se mnou, dlouhé hodiny
hovořil a kladl mi otázky o nejrůznějších záležitostech. Zdálo se mi,
že čas už značně pokročil, ale nic jsem nenamítal; měl jsem totiž
pocit, že jsem povinen vyhovět přáním svého hostitele v každém
ohledu. Ospalý jsem nebyl, vždyť včerejší dlouhý spánek mi dodal
sílu; přesto mě rozechvěl onen pocit chladu, jaký se člověka zmocňuje s příchodem svítání, které se svým způsobem podobá změně odlivu v příliv. Tvrdí se, že lidé, kteří jsou na prahu smrti, většinou umírají za svítání nebo v době, kdy odliv vystřídává příliv či opačně;
každý člověk, který takovou změnu ovzduší zažil, znaven a neschopen opustit své stanoviště, tomu jistě uvěří. Pojednou jsem zaslechl,
jak se jasným ranním vzduchem rozlehlo nepřirozené pronikavé zakokrhání; hrabě Dracula prudce vyskočil a řekl:
„Hle, opět je ráno! Jak bezohledné ode mne nechávat vás tak
dlouho bdít! Budete se muset vynasnažit rozprávět méně zajímavě o
mé milované nové anglické vlasti, abych nezapomínal, jak rychle
nám čas letí,“ a s dvornou úklonou mě opustil.
Odešel jsem do svého pokoje a roztáhl záclony, ale mnoho toho k
vidění nebylo. Okno vedlo na nádvoří a neviděl jsem nic než teplou
- 25 -

šeď úsvitu. Zatáhl jsem tedy opět záclony a pustil se do popisu dnešního dne.
8. května. — Původně, když jsem začal psát tyto zápisky, obával
jsem se přílišné rozvláčnosti; nyní jsem však rád, že jsem se od samého začátku pouštěl do podrobností, protože tenhle celý zámek a
všechno v něm je obklopeno něčím tak záhadným, že se chtě nechtě
cítím nesvůj. Jak rád bych už byl odsud pryč a v bezpečí, a ještě lepší
by bylo, kdybych sem nikdy nebyl přijel! Snad na mě začíná působit
onen nezvyklý noční život; jenže kdyby to opravdu záleželo pouze v
tom! Být tady někdo, s kým bych mohl mluvit, snad bych to vydržel,
ale nikdo tu není. Tady mohu mluvit pouze s hrabětem, a on —! Jímá
mě strach, že jedinou živou duší tady v zámku jsem já! Pokusím se
být tak prozaický, jak jen to skutečnosti dovolují; to mi pomůže
všechno vydržet a nepovolit uzdu fantazii. Kdybych povolil, jsem
ztracen. Musím proto rovnou vyjevit, na čem jsem — anebo na čem
se zdá, že jsem.
Když jsem ulehl na lože, spal jsem jen několik málo hodin. Protože se mi nechtělo už déle ležet, vstal jsem. Zavěsil jsem své zrcátko
na holení vedle okna a začal se holit. Vtom jsem ucítil na rameni
ruku a zaslechl hraběte, jak mi říká „Dobré jitro!“. Trhl jsem sebou,
protože mě překvapilo, že ho nevidím — vždyť v zrcadle se odrážel
celý pokoj za mnou. Jak jsem sebou škubl, slabě jsem se řízl, ale v
tom okamžiku jsem si toho nevšiml. Poděkoval jsem hraběti za pozdrav a obrátil jsem se zpět k zrcadlu, abych se přesvědčil o svém
omylu. Tentokráte už nemohlo jít o omyl, vždyť ten člověk stál těsně
u mne a já ho mohl vidět přes rameno. Ale v zrcadle jeho obraz nebyl! Bylo v něm vidět celou místnost za mnou, ale nikoho jiného
nežli mne! Vyděsilo mě to a po tolika podivných věcech to ještě víc
posílilo onen nejasný pocit strachu, který mě přepadne vždy, když je
hrabě nablízku. Vtom jsem si všiml, že mi rána trochu krvácí a krev
mi stéká po bradě. Odložil jsem břitvu a obrátil jsem se, abych se
poohlédl po kousku náplasti. Jakmile hrabě spatřil můj obličej, zaplápolala mu v očích ďábelská posedlost a znenadání se mi rozehnal
po hrdle. Uhnul jsem a jeho ruka se dotkla růžence s křížkem. Jeho

- 26 -

chování se okamžitě změnilo; uklidnil se tak rychle, že jsem skoro
nevěřil, že byl vůbec kdy tak rozčilen.
„Dejte si pozor,“ řekl. „Dejte si pozor, abyste se neřízl. V tomto
kraji to je nebezpečnější, než si umíte představit.“ Nato uchopil holicí zrcátko a pokračoval: „A zavinila to tahle bídná věc! Jaká odporná
cetka lidské marnivosti! Pryč s ní!“ A jediným pohybem ocelové
paže otevřel okno a vyhodil zrcadlo ven; na kamenném nádvoří hluboko pod námi se roztříštilo na tisíce kousků. Nato bez jediného slova odešel. Je to velmi mrzuté; nevím, jak se teď budu moci holit, leč
snad s pomocí pláště od hodinek nebo spodku holicí misky, která je
bohudík kovová.
Když jsem vešel do jídelny, bylo již prostřeno k snídani; hraběte
jsem však nikde nezastihl. Až dosud jsem ho kupodivu nikdy neviděl
jíst nebo pít. Jaký to zvláštní člověk! Po snídani jsem podnikl menší
výzkumnou výpravu zámkem.“ Vyšel jsem na chodbu a našel pokoj
vedoucí na jih. Byl odtud nádherný výhled — z místa, odkud jsem se
díval, jsem ho mohl plně ocenit. Zámek stojí na samém okraji přehluboké strže. Kámen vržený z okna by padl tisíc stop hluboko, aniž
by o cokoli zavadil! Kam zrak dohlédne, táhne se moře zelených
vrcholků stromů, občas přerušované v místech, kde jsou úžlabiny, a
protkané stříbrnými stužkami tam, kde se v lesích vinou hlubokými
roklemi potoky.
Nemám však další chuť lícit krásu; když jsem se totiž dosyta potěšil vyhlídkou, pokračoval jsem v prohlídce: dveře, dveře, všude dveře, a všechny na závoru zamčené. Nikudy se nemohu ze zámku dostat — kromě okny v zámeckých zdech!
Zámek je opravdový žalář a já jsem vězeň!

kapitola 3/
DENÍK JONATHANA HARKERA
(Pokračování)
Když jsem zjistil, že jsem vlastně zajatec, posedla mě jakási zběsilost. Pádil jsem po schodech nahoru a dolů, dobýval se do všech dve- 27 -

ří a vyhlížel z každého okna, které jsem našel. Netrvalo však dlouho
a všechno bylo přehlušeno pocitem bezmoci. Když se teď po několika hodinách ohlížím zpět, myslím, že jsem byl chvíli zbaven smyslů
a choval jsem se zřejmě jako myš chycená do pasti. Sotva však jsem
nabyl přesvědčení, že jsem bezmocný, klidně — stejně klidně jako
při každém jiném konání ve svém životě — jsem usedl a začal uvažovat, jak dále nejvhodněji postupovat. Ještě o tom přemýšlím a nedospěl jsem dosud ke konečnému rozhodnutí. Jsem si jist pouze jednou věcí: nemá smysl vyjevit hraběti, co si myslím. On přece ví, že
jsem vězněn; a protože to sám způsobil a bezesporu k tomu má své
důvody, jen by mě klamal, kdybych se mu plně svěřil se svými závěry. Je mi jedině jasné, že si své poznatky a obavy musím nechávat
pro sebe a že musím mít oči neustále otevřeny. Také se nesmím dát
jako malé děcko ošálit vlastním strachem, dostal bych se tak totiž do
zoufalé situace; a pokud se už do ní budu nucen dostat, pak potřebuji
a budu potřebovat všechen rozum k tomu, abych vše zvládl. Sotva
jsem dospěl k tomuto závěru, zaslechl jsem, jak se dole zavřely velké
dveře; hrabě se tedy právě vrátil. Nezašel rovnou do knihovny, a tak
jsem se opatrně vkradl do svého pokoje a přistihl ho, jak mi stele
lůžko. Bylo to podivné, potvrzuje to ovšem mé podezření, které už
dosti dlouho chovám, že v domě není žádné služebnictvo. V tomto
přesvědčení jsem se utvrdil, když jsem ho později škvírami v závěsech mezi dveřmi zahlédl, jak prostírá stůl v jídelně; koná-li totiž
sám všechny takové domácí práce, je to jasný důkaz, že tu není nikoho, kdo by je vykonával. Vyděsilo mě to, vždyť není-li v zámku nikdo jiný, pak to musel být hrabě sám, kdo řídil bryčku, která mě sem
zavezla. Je to hrůzná myšlenka; jak si totiž v tomto případě mám
vysvětlit, že dokázal ovládnout vlky tak, jak to učinil — pouhým
zvednutím paže a bez jediného slova? Čím si vysvětlit, že všichni ti
lidé v Bystřici a v dostavníku měli o mne takový hrozný strach? Jaký
mělo význam, že mi darovali růženec s křížem, česnek, šípkovou
růži, větvičku jeřábu? Bůh požehnej té předobré ženě, která mi zavěsila kolem krku růženec! Kdykoli se ho dotknu, dodá mi útěchu a
sílu. Jak podivné, že předmět, který jsem až dosud považoval za nevhodný a modloslužebnický, mi v těchto chvílích samoty a nesnází
přináší pomoc! Není snad něco v samé podstatě tohoto předmětu
- 28 -

nebo nezprostředkovává mi hmatatelně vzpomínky na lásku a soucit?
Bude-li to možné, začnu se jednou touto záležitostí zabývat a vynasnažím se dospět k nějakému názoru. Zatím však musím zjistit o
hraběti Draculovi, co jen budu moci, protože mi to snad pomůže ho
pochopit. Dnes večer se třeba rozhovoří o sobě, pokud obrátím rozhovor tímto směrem. Musím si však dát velký pozor, abych nevyvolal jeho podezření.
Půlnoc. — Měl jsem dlouhou rozmluvu s hrabětem. Položil jsem
mu několik otázek o historii Transylvánie a on na toto téma skvěle
zabral. Při líčení událostí, lidí a zejména bitev mluvil tak, jako by se
byl všech sám účastnil. Později to vysvětlil poznámkou, že každý
bojar je hrdý na svůj rod i jméno, že sláva jeho rodu i jména dodává
lesk i jemu, že osud jeho rodu a jména je i jeho osudem. Kdykoli se
zmínil o svém rodu, říkal vždy „my“ a skoro vždycky používal
množného čísla, jako král. Rád bych přesně vypsal všechno, co říkal
a jak to říkal, bylo to totiž nesmírně fascinující. Připadalo mi, že se v
jeho slovech obrážejí celé dějiny této země. V průběhu vyprávění se
víc a víc vzrušoval, přecházel po pokoji, hladil si hustý bílý knír a
bral do rukou nejrůznější předměty, jako by je chtěl pouhou silou
rozdrtit. Příběh svého rodu vylíčil tak zajímavě, že se pokusím jej
pokud možno nejpřesněji reprodukovat.
„My Sekelové máme právo být pyšní, protože v našich žilách koluje krev mnoha statečných národů, které bojovaly jako lvi o nadvládu. Sem, do míst, kde se mísily evropské rasy, přinesl ugrijský kmen
z Islandu onoho bojovného ducha, který jim dali Odin a Thor a který
jejich Berserkrové tak sveřepě uplatňovali nejen na pobřežích Evropy, ale i Asie a Afriky, až se tamní národy domnívaly, že na ně vtrhli
sami vlkodlaci. Když dorazili sem, našli tu Huny, jejichž krvelačná
zběsilost sežehla zemi jako živý oheň, takže se umírající národy domnívaly, že v jejich žilách koluje krev oněch dávných čarodějnic,
které se po vyhnání ze Skythie pářily na poušti s ďábly. Pošetilci!
Pošetilci! Který ďábel či která čarodějnice byli kdy tak mocní jako
Attila, jehož krev koluje v těchto žilách?“ Hrabě rozpřáhl paže. „Je
snad div, že jsme rasou dobyvatelů, že jsme pyšní, jak jsme zahnali
zpět tisíce a tisíce vojáků, které Maďar, Lombarďan, Avar, Bulhar či
- 29 -

Turek vyslal na naše hranice? Je na tom něco divného, že se Arpád
přehnal se svými oddíly přes uherskou zem a po dosažení hranic nás
tady našel a že honfoglalás, sjednocení maďarských kmenů, bylo
dovršeno zde? A když se uherská záplava valila dál na východ, vítězní Maďaři prohlásili Sekely za své spojence a na dlouhá staletí
nám svěřili ochranu tureckých hranic: střežit hranice byla pro nás nikdy nekončící povinnost, vždyť podle tureckého úsloví voda spí a
nepřítel nezná spánek. Kdo ze čtyř národů přijal ‚krvavý meč‘ radostněji než my a kdo snad spěchal na jeho bojovou výzvu pod královu zástavu rychleji než my? Kdo jiný než příslušník mého rodu
překročil jako vojvoda Dunaj a porazil Turky na jejich vlastní půdě,
aby tak odčinil onu strašnou pohanu mého národa, pohanu Kosova
pole, kdy se praporce Valachů a Maďarů sklonily před půlměsícem?
Ano, byl to Dracula! A kdo jiný než jeho nehodný bratr prodal po
jeho smrti na válečném poli svůj národ Turkům a přivedl jej tak v
potupné otroctví? A nebyl to vlastně právě onen Dracula, kdo pokračovateli svého rodu vnukl myšlenku, aby znovu a znovu převáděl svá
vojska přes veletok do turecké země? A kdo, když byl odražen, znovu přicházel, opět a opět, třebas i musel přicházet sám z krvavého
bitevního pole, kde byly pobíjeny jeho oddíly, protože věděl, že nakonec může zvítězit pouze on sám? Tvrdilo se, že myslel jedině na
sebe. Pah! Co zmohou sedláci bez vůdce? Jak skončí válka, když tu
není mozek a srdce, které by ji vedly? A když jsme po bitvě u Moháče svrhli uherské jho, opět jsme my z krve Draculovy byli mezi vůdci, protože náš duch nesnesl pomyšlení, že nejsme svobodni. Ach,
mladý pane, Sekelové — — a s nimi Draculové jako krev jejich srdce, jejich mozky a jejich meče — se mohou pyšnit minulostí, jaké
novopečenci jako Habsburkové nebo Romanovci nikdy nemohou
dosáhnout. Dny válek skončily. V těchto dnech potupného míru je
krev něčím příliš drahocenným a slavné činy mocných rodů zní spíš
jako báchorky.“ V té chvíli se již blížil úsvit a my jsme se odebrali na
lůžko. (Pozn. Tento deník trapně připomíná „Pohádky tisíce a jedné
noci“, protože každé vypravení se musí přerušit před prvním zakokrháním — nebo ducha Hamletova otce.)

- 30 -

12. května — Začněme fakty — holými, skrovnými fakty, ověřenými knihami a čísly, které jsou mimo veškerou pochybnost. Nesmím je zaměnit se zkušenostmi, které budou nezbytně vycházet z
mých postřehů či z toho, co si z nich vtisknu do paměti. Když včera
večer přišel hrabě ze svého pokoje, začal se mě vyptávat na různé
právní problémy a způsoby uzavírání některých obchodů. Celý den
jsem strávil únavným studiem knih, a abych trochu procvičil mysl,
probral jsem několik otázek, které kandidáti musí zodpovědět při
advokátních zkouškách. Protože dotazy hraběte prozrazovaly určitou
soustavnost, pokusím se je vypsat v pořadí, jak mi byly kladeny; třeba mi to někdy bude ku prospěchu.
První otázka byla, kolik může mít člověk v Anglii právních zástupců, zda jednoho či víc. Sdělil jsem mu, že — jestliže chce —
může jich mít tucet, že však není rozumné mít pro jednu transakci víc
než jednoho advokáta, protože v danou chvíli může jednat pouze
jeden a každá změna jen poškodí klientovy zájmy. Zdá se, že mu to
bylo naprosto jasné. Nato se mě zeptal, zda by bylo nějak na závadu
mít například jednoho člověka, který by se staral o bankovní problémy, a druhého, který by dohlížel na lodní dopravu, zejména pro případnou pomoc v místě vzdáleném od sídla právního zástupce, pověřeného finančními otázkami. Abych mu náhodou nedal nesprávnou
informaci, požádal jsem ho o bližší vysvětlení. Nato mi řekl: „Dám
vám příklad. Náš společný přítel, pan Peter Hawkins, kupuje pro mě
zpod stínu vaší krásné exeterské katedrály, tak vzdálené od Londýna,
vaším laskavým prostřednictvím dům v Londýně. Správně! Nyní mi
dovolte otevřené slovo, aby vám nepřipadalo podivné, že jsem vyhledal službu advokáta působícího tak daleko od Londýna, a nikoli
někoho odtamtud. Mou pohnutkou totiž bylo, aby se vyhovělo jedině
mému přání, a nikoli snad nějakým místním zájmům. A protože by
londýnský právní zástupce snad mohl sledovat vlastní cíl nebo zájmy
některého svého přítele, vyhledal jsem vzdáleného advokáta, jehož
jedinou snahou bude vyhovět mým požadavkům. A nyní předpokládejme, že já, který vyřizuji hodně obchodních záležitostí, si přeji
odeslat zboží řekněme do Newcastlu nebo Durhamu či Harwiche
nebo Doveru. Nebylo by možná jednodušší svěřit tuto záležitost někomu v těchto přístavech?“ Odvětil jsem mu, že by to určitě bylo
- 31 -

mnohem snazší, ale že my právní zástupci máme dohodu o vzájemném zastupování, takže se každá taková záležitost dá vyřídit přímo
na místě na podkladě instrukcí od kteréhokoli právního zástupce.
Klient, který se svěří do rukou jediného muže, má tedy jistotu, že
jeho zástupce mu vyřídí každé přání bez jakýchkoli dalších obtíží.
„Stejně se však mohu obrátit na kohokoli, že?“ otázal se.
„Samozřejmě,“ ujistil jsem ho, „a obchodníci tímto způsobem také často postupují, jestliže nechtějí, aby jediná osoba znala všechny
jejich obchodní transakce.“
„Dobře!“ prohlásil a začal se mě vyptávat na způsoby provádění
lodních zásilek a nezbytných formalit i na to, jaké různé obtíže by
mohly vzniknout a jak by se jim dalo předejít. Vysvětlil jsem mu
všechno podle svých nejlepších znalostí a hrabě ve mně vyvolal neotřesitelný dojem, že by z něho byl skvělý advokát; neexistovalo totiž
nic, na co by nepomyslil a co by nepředvídal. Na člověka, který nikdy nebyl v Anglii a zřejmě mnoho obchodní činnosti nevyvíjel, projevil neobyčejnou znalost a důvtip. Když se mu na veškeré dotazy
dostalo uspokojivých odpovědí a já jsem si všechno podle možností
ověřil v dosažitelných knihách, prudce vstal a řekl: „Už jste po svém
prvním dopise našemu příteli panu Peteru Hawkinsovi napsal další?
Psal jste také někomu jinému?“ S jistou trpkostí v srdci jsem mu odpověděl, že jsem nenapsal, protože jsem až dosud neviděl možnost,
jak vůbec někomu odsud dopisy odeslat.
„Tak pište teď, mladý příteli,“ vyzval mě a položil mi na rameno
svou těžkou ruku. „Napište našemu příteli a komukoli chcete; a sdělte jim, prosím, že tu se mnou setrváte ještě jeden měsíc.“
„Opravdu si přejete, abych zde tak dlouho zůstal?“ zeptal jsem se,
neboť mě při tomto pomyšlení zamrazilo.
„Toužebně si to přeji, ba dokonce nestrpím žádné odmítnutí. Když
se váš velitel, či přejete-li si zaměstnavatel, zavázal, že ke mně někoho místo sebe vyšle, rozumělo se samosebou, že jediným důvodem je
vyhovět mým potřebám. Nutný čas jsem nestanovil. Je tomu tak?“
Co jiného mi zbývalo než mu vyhovět? Byl to zájem pana Hawkinse, nikoli můj, a já musel myslet na něho, ne na sebe; a ke všemu
mi hrabě Dracula při těchto slovech pohledem i chováním připomněl,
že jsem zajatcem, a ať chci nebo ne, nemám svobodu volby. Hrabě
- 32 -

dosáhl svého; bylo mu to jasné jak z mé úklony, tak ze starostlivého
výrazu mého obličeje. Ihned toho využil, ovšem svým typickým
úlisným, odpor nepřipouštějícím způsobem.
„Prosím vás, milý mladý příteli, abyste se ve svých dopisech nezmiňoval o ničem jiném než o našich obchodních záležitostech. Vaše
přátele potěší i pouhá zpráva, že jste zdráv a že se těšíte, až se s nimi
doma shledáte. Je tomu tak, že?“ Při těchto slovech mi podal tři listy
dopisního papíru a tři obálky. Byly z nejtenčího zahraničního materiálu. Pohlédl jsem napřed na ně, pak na něho, uviděl jeho klidný
úsměv s ostrými špičáky, přečnívajícími rudý dolní ret, a okamžitě
jsem pochopil, stejně jasně, jako by to byl řekl, že si musím dát při
psaní pozor, protože bude mít možnost dopisy přečíst. Rozhodl jsem
se tedy, že teď napíši jenom oficiální sdělení, ale úplnou zprávu napíši panu Hawkinsovi tajně, a rovněž Mině, protože jí budu moci psát
těsnopisem, což hraběte při případném čtení jistě uvede ve zmatek.
Když jsem dopsal své dva dopisy, zůstal jsem klidně sedět a četl knihu, zatímco hrabě psal několik dopisů a přitom nahlížel do různých
knih, ležících na stole. Nato vzal mé dva dopisy, položil je vedle
svých a odložil pero. Jakmile se za ním zavřely dveře, naklonil jsem
se nad stůl a podíval se na jeho dopisy; ležely popsanou stranou dolů.
Nehryzlo mě při tom svědomí, vždyť jsem za daných okolností byl
přesvědčen, že se musím chránit všemi možnými způsoby.
Jeden z dopisů byl adresován Samuelu F. Billingtonovi, číslo 7,
The Crescent, Whitby; druhý panu Leutnerovi ve Varně; třetí firmě
Coutts & Co., Londýn, a čtvrtý pánům Klopstockovi & Billreuthovi,
bankéřům v Budapešti. Druhý a čtvrtý nebyly zapečetěny. Právě
když jsem se na ně chtěl podívat, spatřil jsem, jak se u dveří pohnula
klika. Usedl jsem na křeslo, a sotva jsem položil dopis zpátky na
místo a uchopil knihu, vešel hrabě do pokoje s dalším dopisem v
ruce. Vzal dopisy se stolu, pečlivě je ofrankoval, a obrátiv se ke mně,
řekl: „Jistě mě omluvíte, ale dnes večer musím vyřídit řadu soukromých záležitostí. Doufám, že najdete všechno, co potřebujete.“ U
dveří se obrátil a po krátké zámlce dodal: „Dovolte, milý mladý příteli, abych vás s veškerou vážností varoval. Pokud byste snad opustil
tyto místnosti, rozhodně se neukládejte ke spánku v nějaké jiné části
zámku. Zámek je starý, hodně pamatuje a tomu, kdo se dá pošetile
- 33 -

přemoci spánkem, přichystá zlé sny. Varuji vás! Jestliže vás teď či
později začne přemáhat spánek, nebo se bude blížit, pospěšte do svého pokoje nebo do těchto místností, protože potom bude váš odpočinek nerušen. Jestliže však nebudete v tomto ohledu opatrný, pak —.“
Svou promluvu ukončil úděsným způsobem — učinil rukama pohyb,
jako by si je myl. Dokonale jsem mu porozuměl; jenom jsem pochyboval, zda jakýkoli sen může být horší než onen nadpřirozený, hrůzný závoj příšeří a tajemství, který jako by mě začal ovíjet.
Později. — Chtěl bych jen potvrdit poslední řádky, protože tentokráte už vůbec nelze mít pochybnosti. Nebudu se už bát usnout na
kterémkoli místě, kde on není. Pověsil jsem růženec nad hlavu svého
lůžka v naději, že sny už nebudou tolik rušit můj odpočinek, a tam už
zůstane.
Po odchodu hraběte jsem se odebral do svého pokoje. Všude panovalo hluboké ticho, a tak jsem za chvíli vyšel ven a vystoupil po
kamenném schodišti na místo, odkud se dalo vyhlížet ven k jihu. Z
rozlehlého prostoru, byť i pro mne nepřístupného, vanul ve srovnání
se svíravou temnotou nádvoří určitý dech volnosti. Při tomto pohledu
jsem si uvědomil, že jsem opravdu ve vězení, a zatoužil jsem po závanu čerstvého vzduchu, třebas i nočního. Cítím, jak tohle ponocování na mě začíná neblaze působit. Ničí mi nervy. Lekám se vlastního stínu a zmocňují se mě nejrůznější strašné představy. Bůh ví, že
člověk má v tomhle prokletém zámku všechen důvod pro hrozný
strach! Vyhlížel jsem tedy ven do překrásné dálky, zalité měkce jantarovým měsíčním svitem, téměř tak jasným jako denní světlo. Vzdálené hory ztrácely v mdlém světle ostré obrysy a stíny v údolích a
roklinách zčernaly jako samet. Ta krása mě trochu povzbudila; každým vdechnutím jsem do sebe načerpával mír a útěchu. Jak jsem se
vyklonil z okna, zachytil jsem koutkem oka jakýsi pohyb; bylo to o
poschodí níž, trochu doleva, kde, jak jsem se domníval z polohy
místností, byla okna pokoje hraběte Draculy. Okno, u něhož jsem
stál, bylo vysoké, uprostřed rozdělené kamenným sloupkem a zvětralé, jinak však nepoškozené; ovšem skla vzala už dávno za své. Skryl
jsem se za kamenný sloupek a opatrně vyhlédl.

- 34 -

To, co jsem předtím zahlédl, byla hlava hraběte, vynořující se z
okna. Obličej jsem neviděl, ale hraběte jsem poznal podle krku a
pohybu zad a paží. Nemohl jsem se přece zmýlit v rukou, které jsem
měl tolikrát možnost studovat. Zprvu mě to zaujalo a trochu i bavilo;
je opravdu neuvěřitelné, jaká maličkost dovede zaujmout a pobavit
člověka, jestliže je vězněn. Jenže tyto pocity se změnily v úděs a
hrůzu, sotva jsem spatřil, jak se hrabě vysouvá z okna celým tělem a
začíná hlavou dolů slézat zámeckou zeď nad onou hrůzostrašnou
propastí, s pláštěm rozprostřeným kolem sebe jako velká křídla. Nemohl jsem zprvu uvěřit svým očím. Domníval jsem se, že jde o klam
vyvolaný měsíční září, o nějakou hru stínů; díval jsem se však dál, a
klam to být nemohl. Viděl jsem, jak se hrabě prsty na rukou i nohou
zachycuje kamenných výčnělků, z nichž zub času vydrolil maltu, jak
využívá každého výstupku i nerovnosti a rychle jako ještěrka se sune
dolů.
Co je to za člověka či bytost, která na sebe vzala lidskou podobu?
Cítím, jak mě hrůzné ovzduší tohoto strašného zámku přemáhá; mám
strach — úděsný strach — a možnost úniku nevidím. Ze všech stran
mě obklopují hrůzy, na které se ani neodvažuj pomyslet…
15. května. — Opět jsem spatřil hraběte, jak slézá dolů jako ještěrka. Sestoupil několik set stop dolů, šikmo a hodně doleva. Ztratil
se mi v jakémsi otvoru, snad oknu. Jakmile mu tam zmizela hlava,
vyklonil jsem se v naději, že uvidím víc, ale marně — vzdálenost
byla příliš velká a zorný úhel příliš nepříhodný. Pochopil jsem, že
teď už bude mimo zámek, a usoudil jsem, že bych měl této příležitosti využít a porozhlédnout se po budově trochu důkladněji, než jsem
se až dosud odvážil. Vrátil jsem se do svého pokoje, vzal si svítilnu a
zkoušel jedny dveře za druhými. Všechny byly zamčeny, jak jsem
očekával, a zámky byly poměrně nové; proto jsem sešel dolů po kamenném schodišti do haly, kam jsem vstoupil po svém příjezdu. Závory se daly snadno odstrčit a řetězy vyháknout, jenže dveře byly
zamčeny a klíč nikde! Určitě je v pokoji hraběte; musím tedy vyčkat,
až bude jeho pokoj odemčen, pak ho vzít a prchnout! Pokračoval
jsem v zevrubné prohlídce různých schodišť a chodeb a zkoušel všude jednotlivé dveře. Jeden či dva pokojíky vedle haly byly otevřeny,
- 35 -

ale našel jsem tam jen starý nábytek, zšedlý prachem a rozežraný od
molů. Nakonec jsem nahoře na konci schodiště přece jen nalezl jedny
dveře, které, třebas se zdály zamčeny, trochu povolily, když jsem do
nich strčil. Zatlačil jsem silněji a zjistil jsem, že vlastně nejsou zamčeny, ale kladou odpor jen proto, že závěsy se trochu uvolnily a
těžké dveře dosedly na zem. Tahle příležitost se mi už podruhé nemusela naskytnout, a tak se mi s nasazením všech sil podařilo odtlačit je natolik, abych mohl vejít. Octl jsem se teď v zámeckém křídle
ležícím o jedno poschodí níž, víc doprava než pokoje, které jsem
znal. Z oken jsem zjistil, že se tyto pokoje táhnou po jižní straně
zámku a že okna posledního pokoje vedou jak na jih, tak na západ.
Pod oběma průčelími zela hluboká propast. Zámek byl vystavěn na
okraji mohutného skalního útesu, takže je ze tří stran úplně nepřístupný. Střely z praků, luků a houfnic sem nemohly dolétnout; proto
byla právě zde umístěna velká okna, zaručující světlo a pohodlí, jaké
je nemožné tam, kde je třeba počítat s obranou. K západu se táhlo
široké údolí a v dáli za ním se tyčily vysoké rozeklané hradby hor,
korunované nesčetnými vrcholky, kde srázné útesy byly porostlé
jeřáby a hlohem, jejichž kořeny se zachytily ve spárách, trhlinách a
škvírách skal. Tato část zámku byla v dřívějších dobách zřejmě obývána; nábytek vypadal totiž mnohem útulněji než ten, který jsem až
dosud spatřil. Okna byla bez záclon a žlutavé měsíční světlo, vnikající broušenými okenními tabulkami, podtrhovalo jednotlivé barvy a
současně trochu zmírňovalo nános prachu, který všechno pokrýval a
do jisté míry i zakrýval spoušť, způsobenou zubem času a moly. Připadalo mi, že v jasné měsíční záři je má lampa celkem zbytečná, přesto jsem však byl rád, že ji mám s sebou, protože ze všeho kolem
čpěla tak hrůzná opuštěnost, až mě mrazilo u srdce a chvěly se mi
nervy. Určitě to však bylo lepší než pobývat sám v pokojích, které
jsem se pro přítomnost hraběte naučil nenávidět. Pokusil jsem se
trochu utišit své nervy a za chvíli mě začal zaplavovat pocit sladkého
klidu. A tak tu sedím u malého dubového stolku, k němuž si za starých dob nejspíš sedala krásná dáma, aby v hlubokém zamyšlení a s
mnoha ruměnci skládala milostné psaníčko plné chyb, a zapisuji si
do deníku těsnopisem všechny události, které se mi přihodily od doby, kdy jsem ho zavřel. Žijeme přece v úplně moderním devatenác- 36 -

tém století! A přesto, pokud mě ovšem neklamou smysly, chovala a
chovají uplynulá staletí určité specifické síly, které pouhá „modernost“ nemůže zničit.
Později — ráno 16. května. — Bůh mě zachovej při zdravém rozumu, vždyť mi už nic jiného nezbývá! Bezpečí a vědomí bezpečí
patří minulosti. Dokud tu jsem, mohu doufat pouze v jedno: že nezešílím, nejsem-li ovšem šílený už teď. A pokud tedy jsem při smyslech, pak určitě je k zešílení představa, že ze všeho odporného, co na
mě v tomto hnusném zámku číhá, znamená pro mne hrabě to nejmenší nebezpečí; že pouze u něho mohu hledat klid, i když jenom na
tak dlouho, dokud mu budu užitečný. Velký Bože! Milosrdný Bože!
Dej, abych si zachoval rozvahu, jinak mi opravdu hrozí šílenství.
Teď mi teprve začínají být jasné některé věci, které mě dříve mátly.
Až dosud jsem nikdy vlastně nevěděl, co Shakespeare myslel, když
Hamletovými ústy pravil:
„Můj zápisník — to radno zaznamenat!“
Vždyť teď, když mám pocit, jako by mi mozek přestával fungovat
nebo jako by nastal otřes, který mu nezbytně přinese zkázu, obracím
se k svému deníku, abych v něm nalezl klid. Snad mi můj návyk vést
přesné záznamy přinese útěchu!
Záhadné varování hraběte Draculy mě tehdy vyděsilo a děsí mě
ještě víc teď, když na ně myslím, protože napříště mě hrabe bude mít
ještě víc ve své strašné moci. O jeho slovech už raději nikdy nezapochybuji!
Když jsem dopsal deník a knížku i tužku naštěstí uložil do kapsy,
přemohla mě ospalost. Na mysli mi vytanulo varování hraběte, avšak
s blaženým pocitem jsem ho nedbal. Zmáhala mě touha po spánku a
s ní umíněnost, doprovázející spánek jako štolba. Měkká měsíční zář
mě uklidňovala a široké prostory venku mě naplňovaly osvěžujícím
pocitem volnosti. Rozhodl jsem se tedy, že se dnes v noci nevrátím
do zatuchlých pokojů, ale zůstanu spát tady, kde za starých časů sedávaly dámy, zpívaly a oddávaly se nečinnosti, zatímco jejich něžná
srdce truchlila po mužích, kteří jim odešli do krutých válek. Odtáhl
jsem z kouta velkou pohovku, abych se vleže mohl kochat krásným

- 37 -

výhledem na západ a jih, a zapomenuv na všechno, bez ohledu na
prach jsem se uvelebil ke spánku.
Nejspíš jsem opravdu usnul; doufám v to, ale současně se toho i
bojím, protože všechno, co pak následovalo, bylo tak překvapivě
skutečné — tak skutečné, že teď, když tu sedím v jasném ranním
světle, nemohu ani trochu věřit, že se to odehrálo jen ve spánku.
Nebyl jsem sám. Pokoj byl stejný, nijak se nezměnil od okamžiku,
kdy jsem tam vešel; na podlaze jsem mohl vidět v jasné záři měsíce
stopy svých nohou, jimiž jsem porušil mnohaletou vrstvu prachu.
Naproti mně stály v měsíčním světle tři mladé ženy, podle oblečení a
chování dámy. V okamžiku, kdy jsem je spatřil, jsem byl přesvědčen,
že sním, protože nevrhaly na podlahu vůbec žádný stín, ačkoli je
měsíční svit osvětloval zezadu. Přiblížily se ke mně, chvíli mě pozorovaly a pak si spolu šeptaly. Dvě byly snědé, s orlími nosy jako hrabě a velkýma tmavýma, pronikavýma očima, které ve srovnání s bledě žlutým měsícem vypadaly skoro červené. Třetí byla překrásná, že
snad žena ani krásnější být nemůže, s bohatou záplavou kadeřavých
zlatých vlasů a očima jako bledé safíry. Její tvář mi připadala známá,
jako by byla spjata s nějakým snovým strachem; v té chvíli jsem si
však nemohl uvědomit, odkud a jak. Všechny tři měly oslnivě bílé
zuby, zářící uprostřed rudých smyslných rtů jako perly. Vyzařovalo z
nich něco, co mě naplňovalo neklidem, co ve mně vzbuzovalo temnou žádostivost a současně i smrtelný strach. V srdci jsem pocítil
hanebnou, palčivou touhu, aby mě těmito rudými rty políbily. Není
správné, že si zapisuji i toto, vždyť jednoho dne by si to Mina mohla
přečíst a způsobilo by jí to bolest; je to však pravda. Šeptaly si a potom se všechny tři zasmály — zvonivým, melodickým smíchem, ale
tak kovovým, jako by ten zvuk ani nevycházel z měkkých lidských
rtů. Připomínal mi nesnesitelné, tetelivé vyzvánění sklenic naplněných vodou, na něž hraje dovedná ruka. Plavá dívka potřásla koketně
hlavou a její družky ji pobízely. Jedna řekla:
„Tak běž! Jsi první, my přijdeme na řadu po tobě. Ty máš právo
začít.“ Druhá dodala:
„Je mladý a silný; je tu dost polibků pro nás všechny.“ Ležel jsem
nehybně a zpod víček jsem je pozoroval v trýzni rozkošnických předtuch. Plavá dívka vykročila vpřed a naklonila se nade mne, až jsem
- 38 -

na sobě cítil její dech. Byl dost sladký, sladký jako med, a rozechvíval mi nervy stejným způsobem jako její hlas, ale pod sladkostí se
skrývala jakási trpkost, odporná trpkost, jakou člověk cítí z krve.
Bál jsem se pozvednout víčka, přesto však jsem se podíval a viděl
ji dokonale skrz řasy. Plavá dívka klesla na kolena a upřeně na mě
hledíc sklonila se nade mnou. Čišela z ní uvážená smyslnost, současně vzrušující a odpudivá, a jak dívka natáhla krk, dokonce si olizovala rty jako zvíře, až jsem v měsíčním světle viděl odlesk slin na šarlatových rtech a rudém jazyku, povystrčeném mezi bílými ostrými
zuby. Níž a níž se skláněla její hlava, až mi její rty sklouzly pod ústa
a bradu, jako by mi chtěly utkvět na hrdle. Vtom se zarazila a já slyšel, jak si jazykem mlaskavě olizuje rty a zuby, a na krku jsem ucítil
její horký dech. Pak mě začala svědit kůže na hrdle asi tak, jako začíná svědit pokožka, když se víc a víc blíží ruka, která ji bude hladit.
A už jsem cítil měkký, chvějivý dotek jejích rtů na neobyčejně citlivé
kůži hrdla. Současně se mě dotkly tvrdé špičky dvou ostrých zubů a
zarazily se. V mdlém vytržení jsem zavřel oči a čekal — čekal s bušícím srdcem.
Z tohoto opojení mě však jako blesk vytrhl jiný vjem. Uvědomil
jsem si, že v místnosti je hrabě, vřítil se sem rozzuřen na nejvyšší
míru. Otevřel jsem bezděčně oči a zahlédl, jak silnou rukou uchopil
plavovlasou ženu za krk a obří silou ji odtáhl; modré oči se jí zrůznily vztekem, bílé zuby skřípaly zlostí a krásné tváře zrudly chtivostí.
Ale hrabě! V životě jsem si nepředstavoval, že by takový hněv, taková zuřivost mohly vůbec někde existovat, dokonce ani u ďáblů v pekle ne. Oči mu doslova žhnuly. Sálala z nich rudá záře, jako by uvnitř
plápolaly plameny pekelného ohně. Obličej měl bledý jako smrt, rysy
byly ztuhlé, jakoby vytesány z kamene, a hustá obočí srostlá nad
nosem se podobala do bělá rozžhavené pulsující kovové tyči. Prudkým máchnutím paže odhodil ženu od sebe a pak pokynul ostatním,
jako by je odháněl; bylo to stejné vladařské gesto, jehož použil tehdy
proti vlkům. Hlasem, který jako by rozťal vzduch a odrážel se v
místnosti, i když byl ve skutečnosti tichý, skoro šepot, se na ně osopil:
„Jak se ho vůbec odvažujete dotknout, vy tři? Jak se odvažujete na
něj jen pohlédnout, když jsem to zakázal? Zpátky, pravím vám! Ten
- 39 -

muž náleží mně! Chraňte se něco si s ním začít, nebo budete mít co
dělat se mnou!“ Plavovlasá dívka se obrátila a s vyzývavým, chlípným úšklebkem odsekla:
„Ty sám nevíš, co je láska, ty neumíš milovat!“ Po těchto slovech
se k ní přidaly obě družky a pokojem se rozlehlo tak tvrdé, nemilosrdné a bezcitné zasmání, že jsem téměř omdlel; znělo, jako by se
sami ďáblové radovali. Hrabě se obrátil, pozorně se mi zadíval do
obličeje a zcela tise řekl:
„Ale ano, dovedu milovat; z minulosti to přece víte samy. Mýlím
se snad? Nuže, nyní vám tedy slibuji, že až s ním skoncuji, můžete si
ho líbat po libosti. Teď odejděte! Odejděte! Musím ho probudit, protože nás čeká práce.“
„A to máme dnes v noci vyjít naprázdno?“ otázala se jedna z nich
a s hlubokým smíchem ukázala na pytel, který hrabě odhodil na podlahu; hýbal se, jako by v něm bylo něco živého. Hrabě místo odpovědi kývl hlavou. Jedna z žen přiskočila a pytel otevřela. Pokud mě
nezklamal sluch, ozval se vzdech a tiché zakvílení jakoby napůl zadušeného dítěte. Ženy se shlukly kolem pytle. Byl jsem na smrt vyděšen; když jsem však vzhlédl, zmizely, a s nimi i hrůzný pytel.
Blízko nebyly žádné dveře a kolem mne nemohly proklouznout bez
povšimnutí. Prostě se snad rozplynuly v měsíčních paprscích a vytratily se oknem. Venku jsem totiž jen na malou chvilku zahlédl jakoby
rozmazané mlhavé postavy, a pak úplně zmizely.
Přemohla mě hrůza a já omdlel.

kapitola 4/
DENÍK JONATHANA HARKERA
(Pokračování)
Probudil jsem se na svém loži. Pokud to tedy nebyl sen, musel mě
sem donést hrabě. Pokoušel jsem se ujasnit si to, nepodařilo se mi
však dospět k žádnému jednoznačnému závěru. Jistě, měl jsem určité
drobné důkazy, například můj oblek ležel vedle postele urovnán jinak, než je mým zvykem. Hodinky ještě nebyly nataženy a já je
- 40 -

vždycky pečlivě natahuji těsně před spaním, a mnoho dalších maličkostí. Jenže tohle všechno nejsou žádné důkazy, může to být totiž
pouze jen svědectví toho, že má mysl není v normálním stavu, a já
přece jen jsem z nejrůznějších důvodů nadmíru rozrušen. Musím
pátrat po nějakém důkazu. Jedno mě těší: jestliže mě sem donesl a
svlékl sám hrabě, pak jistě velmi spěchal, protože v mých kapsách
zůstalo vše, jak bylo. Tenhle deník by jistě byl pro něj tajemstvím,
které by nedokázal odhalit. Ale buď by si ho vzal, nebo ho zničil. A
tak se teď rozhlížím po tomto pokoji; vždyť je to moje útočiště, i
když mě předtím naplňoval takovým strachem. Nic totiž nemůže být
hrůznější než ty strašné ženy, které hodlaly — které hodlají — vysát
mi krev.
18. května. — Sešel jsem dolů prohlédnout si ten pokoj znovu za
denního světla, protože musím poznat pravdu. Došel jsem ke dveřím
na konci schodiště, ale byly zavřeny. Někdo je tak prudce zarazil do
veřejí, až se třísky odštíply. Všiml jsem si, že závora nebyla zastrčena, ale dveře byly zamčeny zevnitř. Zřejmě to tedy nebyl sen, a podle
tohoto předpokladu se musím zařídit.
19. května. — Jsem jasně v pasti. Včera večer mě hrabě vyzval
tím nejlichotivějším způsobem, abych napsal tři dopisy. Jedním mám
oznámit, že má práce tady je téměř u konce a že se za několik dní
vydám na zpáteční cestu; druhým, že odjíždím příštího rána od data
dopisu, a třetím, že jsem opustil zámek a přijel do Bystřice. Rád bych
se byl vzepřel, usoudil jsem však, že v dané situaci, kdy jsem tak
naprosto v jeho moci, by bylo šílené pustit se s ním do otevřeného
sporu, a odmítnout by znamenalo vzbudit jeho podezření a přivolat
jeho hněv. Hrabe si je vědom, že toho vím až příliš a že nesmím zůstat naživu, protože by to pro něj bylo nebezpečné. Mou jedinou nadějí je tedy získat čas. Třeba se něco přihodí, co mi umožní útěk.
V jeho očích jsem objevil rodící se odlesk stejné zběsilosti, jakou
projevil, když odstrčil onu plavovlasou ženu. Vysvětlil mi, že pošta
jezdí zřídka a nepravidelně a že moje dopisy zaručeně mé přátele
uklidní. Velmi důrazně mě ujišťoval, že ony dva dopisy dá pozdržet
v Bystřici až do mého skutečného odjezdu, protože je možné, že snad
- 41 -

svůj pobyt náhodou prodloužím. Odmítnutí by znamenalo vyvolat
další podezření; proto jsem s ním naoko souhlasil a otázal se, jaká
data mám do dopisů napsat. Chvíli uvažoval a pak řekl:
„Do prvního 12. června, do druhého 19. června a do třetího 29.
června.“
Znám teď dobu, která je mi vymezena k životu. Bůh mi pomoz!
28. května. — Naskytla se mi naděje na útěk nebo alespoň na
možnost poslat domů zprávu. Do zámku přišla tlupa Szganyů a táboří
na nádvoří. Je to cikánský kmen a vypsal jsem si o nich několik poznámek. Žijí pouze v této zemi, i když jsou spřízněni s cikány z celého světa. V Uhrách a Transylvánii jich žijí tisíce a jsou téměř zcela
bezprávní. Obyčejně se svěřují pod ochranu některého velmože neboli bojara a přebírají jeho jméno. Neznají strach, nemají žádné náboženství, věří jen v pověry a ovládají pouze vlastní nářečí cikánského jazyka.
Napíši domů několik dopisů a pokusím se Szganye přimět, aby je
odeslali. Už jsem na ně zavolal z okna a upozornil na svou existenci.
Smekli klobouky, ukláněli se a různě posunkovali, jenže stejně jsem
jim nerozuměl o nic víc, než kdyby něco říkali…
Ty dopisy jsem už napsal. Psaní Mině je těsnopisem a pana Hawkinse jen prosím, aby se s ní spojil. Jí jsem vysvětlil svou situaci,
ovšem bez hrůz, které si třeba jenom namlouvám. K smrti by ji vyděsilo, kdybych jí odhalil své pocity. A jestliže se mi dopisy nepodaří
odeslat, hrabě alespoň nepozná ani mé tajemství, ani rozsah mých
poznatků…
Ty dopisy jsem odevzdal; vyhodil jsem je mřížemi v okně spolu
se zlaťákem a posunky jsem cikánům naznačil, aby je odeslali. Muž,
který je chytil, je přitiskl k srdci, uklonil se, a pak je vložil na dno
své čapky. Víc jsem udělat nemohl. Vkradl jsem se zpět do studovny
a pustil se do četby. Hrabě stále nešel, a tak jsem si psal do deníku…
Hrabě přišel. Posadil se ke mně, začal rozlepovat mé dopisy a
svým nejklidnějším hlasem mi řekl: „Szganyové mi dali tyto dopisy
a já se o ně, ač nevím, odkud pocházejí, rozhodně postarám. Hle!“ —
zřejmě si ho už prohlédl — „jeden je od vás pro mého přítele Petera
Hawkinse, a druhý“ — tu, jak rozevřel obálku, spatřil záhadné znač- 42 -

ky, rysy mu výhružně ztvrdly a v očích se mu zlostně zablýsklo —
„druhý je cosi odporného, urážka přátelství a pohostinství! Není podepsán. Tak! Nemůže nám tedy na něm záležet!“ A klidné přidržel
dopis i obálku nad plamenem lampy, až shořel. Potom pokračoval:
„Ten dopis pro Hawkinse pochopitelně odešlu, je přece od vás.
Vaše dopisy jsou pro mě posvátné. Jistě odpustíte, příteli, že jsem
neúmyslně zlomil pečeť. Nevložíte ho znovu do obálky?“ Vydal mi
dopis a s dvornou úklonou mi podal čistou obálku. Nezbývalo než ji
znovu opatřit adresou a mlčky mu ji vrátit. Když odešel z pokoje,
slyšel jsem, jak se v zámku tiše otočil klíč. Za chvíli jsem přistoupil
ke dveřím a zkusil je otevřít; byly zamčeny.
Asi za hodinu či dvě vešel hrabě tiše do mého pokoje. Jeho příchod mě vzbudil, usnul jsem totiž na pohovce. Byl velice zdvořilý,
měl dobrou náladu a zjistiv, že jsem spal, prohlásil:
„Ale, příteli, přemohla vás únava? Odeberte se tedy na lůžko. Tam
je odpočinek nejzaručenější. Dnes večer nebudu mít asi potěšení
rozmlouvat s vámi, čeká mě totiž mnoho práce, ale vy prosím spěte.“
Odešel jsem do svého pokoje, ulehl a kupodivu jsem spal beze snů. I
zoufalství má své klidné chvíle.
31. května. — Když jsem se dnes ráno probudil, řekl jsem si, že si
vezmu ze zavazadla několik dopisních papírů a obálek a nechám si je
v kapse pro případ, že by se mi naskytla příležitost k napsání dopisů.
Ale nové překvapení, nový otřes!
Nebyl tam jediný kousek papíru, a zároveň zmizely všechny mé
poznámky, záznamy o železničních spojích a dopravě, můj akreditiv,
prostě všechno, co jsem mohl potřebovat, jakmile by se mi snad podařilo dostat se ze zámku. Chvíli jsem seděl a uvažoval a pak mě
napadlo prohledat lodní kufr a skříň, kam jsem uložil šatstvo.
Oblek, v němž jsem cestoval, zmizel, a s ním svrchník a přikrývka. Nikde jsem po nich nenašel ani stopu. Zřejmě další zlotřilý kousek…
17. června. — Dnes ráno jsem seděl na pelesti postele a lámal si
hlavu. Vtom jsem zaslechl práskání bičů a dusot kopyt, jak se koně
hnali vzhůru kamenitou cestou k nádvoří. Pln radosti jsem přiskočil k
- 43 -

oknu a spatřil, jak na nádvoří vjíždějí dva velké žebřiňáky; každý
táhlo osm statných koní. Na kozlících seděly dvojice Slováků, s širokými klobouky, s opasky posetými velkými cvočky, ve špinavých
ovčích kožiších a holínkách. V rukou třímali jako obvykle dlouhé
sekyrky. Řekl jsem si, že by vchod do hlavní haly mohl být pro ně
otevřen, a rozběhl jsem se proto ke dveřím, abych sešel dolů. Další
otřes: dveře byly zvenčí zamčeny.
Přiskočil jsem proto k oknu a zavolal na ně. Nechápavě ke mne
vzhlédli a ukazovali na mě, jenže právě v tomto okamžiku vyšel
hejtman Szganyů, a když je viděl, jak ukazují na mé okno, prohodil k
nim několik slov, která je rozesmála. Od toho okamžiku je už žádný
můj pokus, žádné žalostné volání nebo zoufalá prosba nepřiměly, aby
se na mě alespoň podívali. S rozhodným výrazem se ode mne odvraceli. Na žebřiňácích byly naloženy velké, podlouhlé bedny s držadly
z tlustého provazu. Byly zřejmě prázdné; usuzuji tak podle lehkosti, s
níž je Slováci sundávali, i podle dutého rachotu, který vydávaly, jak
je vlekli po zemi. Když je Slováci všechny složili a nakupili v jednom koutě nádvoří na velkou hromadu, dostali od Szganyů nějaké
peníze, poplivali je, aby jim přinesly štěstí, a loudali se zpět ke kozlíkům. Krátce nato jsem slyšel, jak v dálce doznívá práskání jejich
bičů.
24. června, před úsvitem. — Včera v noci mě hrabě brzy opustil a
zamkl se ve svém pokoji. Jakmile jsem sebral odvahu, vyběhl jsem
točitými schody a vyhlédl z okna vedoucího na jih. Říkal jsem si, že
počkám, až se hrabě objeví — něco se totiž děje. Szganyové táboří
někde v zámku a konají nějaké práce. Vím to proto, že chvílemi ke
mně zdáli dolehne tlumený zvuk krumpáčů a rýčů, a ať už dělají cokoli, určitě jde zase o hanebnou lotrovinu.
Stál jsem u okna už téměř půl hodiny a vtom jsem uviděl, jak něco
vylézá z okna pokoje hraběte Draculy. Stáhl jsem se zpátky a napínal
zrak. Z okna se postupně vynořovala jeho postava a pro mne bylo
další ranou zjištění, že hrabě si oblékl šaty, které jsem měl na sobě
při cestě sem. Přes rameno nesl onen hrůzný pytel, který tehdy před
mýma očima ty ženy odnesly. O jeho záměrech se nedalo pochybovat, a navíc v mých šatech! Pochopil jsem jeho nový hanebný plán;
- 44 -

lidé se mají domnívat, že vidí mě, a proto být přesvědčeni, že jsem to
byl já, kdo ve městech a vesnicích podával dopisy, a ke všemu mi
budou místní obyvatelé připisovat všechny zločiny, jichž se hrabě
třeba dopustí.
Pomyšlení, že k něčemu takovému může docházet, mi bere dech;
vždyť já tu jsem zavřen jako opravdový vězeň, a přitom mi není dopřána ona ochrana zákona, jaká je právem a útěchou každého zločince.
Řekl jsem si, že vyčkám jeho návratu, a několik hodin jsem trpělivě seděl u okna. Najednou jsem si všiml, že v záři měsíčních paprsků poletují záhadné malé skvrnky. Vypadaly jako drobounká zrníčka prachu, vířily kolem dokola a shlukovaly se v mlžné chumáčky. Pohled na ně mě poněkud uklidnil a začal mě přemáhat pocit
pohovy. Pohodlněji jsem se opřel o okenní výklenek, abych se těmito
vzdušnými hrátkami mohl lépe kochat.
Pojednou jsem sebou trhl — odkudsi z hloubi údolí, skrytého
mému zraku, se ozvalo tiché, žalostné, poznenáhlu sílící kvílení psů.
Současně se mi zdálo, že ty poletující a v měsíční záři tančící částečky prachu na sebe berou novou podobu. Podvědomě mě něco burcovalo, abych se probudil; byla to vlastně má duše a mé napůl ochablé
smysly se snažily vyhovět její výzvě. Byl jsem hypnotizován!
Skvrnky tančily rychleji a rychleji a chvějící se měsíční paprsky mě
míjely a dopadaly do husté tmy za mými zády. Skvrnky se shlukovaly čím dál tím víc, až jako by se zhmotňovaly v přízračná zjevení.
Vtom jsem se úplně probudil, prudce jsem vyskočil a opět při úplném vědomí jsem s křikem utekl. V záři měsíčních paprsků se postupně zhmotňovala přízračná zjevení — ty příšerné ženy, jimž jsem
byl přisouzen. Uprchl jsem, a teprve ve svém pokoji jsem se cítil
poněkud bezpečněji; měsíc dovnitř nesvítil a lampa jasně zářila.
Po několika hodinách jsem uslyšel z pokoje hraběte jakési vrzání,
pak vysoké, okamžitě utlumené zakvílení; nato zavládlo ticho, hluboké strašné ticho, z něhož mi tuhla krev v žilách. S bušícím srdcem
jsem stiskl kliku, byl jsem však zamčen ve svém žaláři a nic jsem
nemohl dělat. Posadil jsem se a bezmocně jsem se rozplakal.
Za chvíli jsem uslyšel venku z nádvoří zoufalý ženský nářek. Přiskočil jsem k oknu, prudce je otevřel a vyhlédl skrz mříže. Opravdu,
- 45 -

stála tam jakási žena, vlasy rozcuchané, ruce přitisknuté k srdci; vypadala jako člověk úplně vyčerpaný prudkým během. Opírala se o
bránu, a když v okně zahlédla mou tvář, vrhla se vpřed a výhružně na
mě vykřikla:
„Netvore, vrať mi mé dítě!“
Klesla na kolena, pozdvihla paže a hlasem, který mi rozdíral srdce, opakovala ta slova. Potom si rvala vlasy, bila se v prsa a zmítala
se v projevech nejvyššího zoufalství. Nakonec vyskočila a vrhla se
proti dveřím; nemohl jsem ji sice vidět, ale slyšel jsem, jak holýma
rukama do nich tluče.
Tu jsem kdesi vysoko nad sebou, pravděpodobně na věži, zaslechl
hraběte, jak svým drsným kovovým hlasem něco tiše volá. Na jeho
výzvu jako by z daleka široka odpovědělo vytí vlků. Za několik
okamžiků se jako řeka, která prorazí hráz, vřítila širokou branou na
nádvoří smečka vlků.
Žena ani nevykřikla a vlci vyli jen krátce; zanedlouho se jeden po
druhém loudali pryč, olizujíce si tlamy.
Ani mi jí nemohlo být líto; vždyť jsem věděl, co se stalo s jejím
dítětem, a smrt jí byla jen vykoupením.
Co budu dělat? Co mohu dělat? Jak uniknout z toho úděsného otroctví noci a tmy a hrůzy?
25. června, ráno. — Každý, komu noc přináší utrpení, ví, jak
sladké a drahé je lidskému srdci a zraku jitro. Když dnešního rána
vystoupilo slunce na obloze tak vysoko, že se už přehouplo přes horní okraj široké brány proti mému oknu, připadalo mi, jako by se na
oné jásavě zářné skvrně byla usadila holubice z Noemovy archy.
Strach ze mne spadl jako šat z mlžných cárů, který se rozpustil v
teple dne. Musím něco podniknout, dokud mi denní světlo dodává
odvahu. Včera v noci byl odeslán jeden z mých dříve datovaných
dopisů, první z osudné série, která má vyhladit ze země všechny stopy mé lidské existence!
Raději na to nebudu myslet! Jednat!
Jenom v noci jsem napadán a ohrožován, jenom noc mi vždy přináší nějakou trýzeň nebo nebezpečí. Až dosud jsem hraběte za denního světla ani nezahlédl. Že by snad spal, když jiní lidé jsou vzhůru;
- 46 -

že by bděl, když jiní lidé spí? Kdybych jen mohl vniknout do jeho
pokoje! Jenže nevidím žádnou možnost. Dveře jsou neustále zamčeny, jimi to nepůjde!
Jenomže přece jen existuje jedna možnost, pokud by to ovšem
člověk riskoval. Proč by někdo jiný nemohl použít stejné cesty jako
on? Na vlastní oči jsem ho viděl vylézat z okna; proč bych tedy neučinil podobně a nevnikl k němu oknem? Byl by to zoufalý pokus,
jenže má situace je ještě zoufalejší. Budu to riskovat! Přinejhorším to
bude znamenat jenom smrt, ale člověk přece neumírá jako ovce, a
snad by mě pak alespoň na onom světě nečekalo zatracení. Bůh mi
pomáhej při mých činech! Jestliže neuspěji, pak sbohem, Mino; sbohem, můj věrný příteli a druhý otče; sbohem, všichni, a nakonec ještě
jednou, sbohem, Mino!
Téhož dne, později. — S vypětím sil se mi to zdařilo a s boží pomocí jsem se vrátil sem do pokoje. Musím teď všechno po pořádku
zaznamenat. Dokud ve mně byla odvaha, vylezl jsem rovnou z okna
na jižním průčelí; venku jsem stanul na úzké kamenné římse, táhnoucí se po této straně budovy. Ze škvír mezi jednotlivými velkými,
hrubě otesanými kameny smyl zub času všechnu maltu. Zul jsem si
boty a pustil se na nebezpečnou cestu. Jenom jednou jsem se podíval
dolů, aby mě případně nečekaný pohled na onu strašnou hloubku
nepřemohl, ale od onoho okamžiku jsem tam už zrak raději nestočil.
Věděl jsem celkem dobře, kde a jak daleko je okno hraběte, a zamířil
jsem k němu podle svého nejlepšího odhadu, využívaje všech výhod,
které se mi naskytly. Závrať jsem necítil — byl jsem nejspíš příliš
rozčilen — a za chvíli, která mi připadala směšně krátká, jsem už stál
na okenním pražci a pokoušel se otevřít okno. Navýsost vzrušen jsem
se skrčil a nohama napřed vklouzl dovnitř. Poohlédl jsem se po hraběti, ale čekalo mě milé překvapení. Pokoj byl prázdný! Bylo tu několik málo předmětů, které vypadaly, jako by nebyly nikdy používány; nábytek byl podobného slohu jako v jižním křídle a ležel na něm
vysoko prach. Hledal jsem klíč, v zámku však netrčel, a nikde jsem
ho nemohl najít. Zato jsem našel v jednom koutě velkou hromadu
zlatých mincí nejrůznějších druhů, římských, britských, rakouských a
uherských, a řecké i turecké peníze. Všechno bylo pokryto tenkou
- 47 -

vrstvou prachu, jako by tam už ležely hodně dlouho. Žádná z mincí,
které jsem viděl, nebyla mladší než 300 let. Byly tam také řetězy a
šperky, některé z nich vykládané drahokamy, ale všechny starobylé a
zašlé.
V jednom rohu byly těžké dveře. Stiskl jsem kliku; když už jsem
totiž nemohl najít klíč od pokoje nebo od vnějších dveří, což bylo
hlavním cílem mé prohlídky, musel jsem alespoň pokračovat v pátrání, jinak by všechno mé úsilí bylo marné. Dveře byly otevřeny a
kamennou chodbou jsem se dostal k točitému schodišti, které vedlo
příkře dolů. Sestupoval jsem a dával cestou pozor na každý krok,
protože na schodech byla tma — světlo tam totiž vnikalo pouze skulinami v masivním zdivu. Schodiště ústilo do temné, tunelovité
chodby, z níž mi zavanul v ústrety hnusný, odporný pach, pach čerstvě překopané hlíny. Procházel jsem chodbou a pach byl silnější a
pronikavější. Nakonec jsem odtáhl těžké dveře, které byly pouze
přivřeny, a ocitl se v rozvalinách staré kaple, kdysi zřejmě sloužící
jako pohřebiště. Střecha byla zborcená a na dvou místech vedly
schody dolů do krypty, ale podlaha byla nedávno překopána a hlína
uložena do velkých dřevěných beden, zřejmě do těch, které dovezli
Slováci. Nikdo tu nebyl a já jsem hledal nějaký další východ, jenže
žádný tu nebyl. Nato jsem prozkoumal každou píď půdy, aby mi určitě nic neuniklo. Nakonec, i když jen s nejvyšším odporem, jsem
sestoupil dolů do přítmí krypty. Ve dvou výklencích jsem našel pouze pozůstatky starých rakví a spoustu prachu, avšak ve třetím jsem
něco objevil!
V jedné z velkých beden — bylo jich tam celkem padesát — ležel
na čerstvě nakopané hlíně hrabě! Nevím, zda byl mrtev, nebo spal —
oči měl totiž otevřené a strnulé, ale bez skelného povlaku smrti, z
tváří mu vanulo vzdor bledosti teplo života a rty měl jako vždy rudé.
Nejevil však jedinou známku pohybu, žádný tep, žádný dech, žádný
tlukot srdce. Sklonil jsem se k němu a hledal sebemenší náznak života, leč marně. Dlouho tam určitě neležel, protože pach čerstvosti vyprchá z hlíny za několik málo hodin. Vedle bedny leželo víko, provrtané na několika místech otvory. Usoudil jsem, že by mohl mít u
sebe klíče, když jsem ho však chtěl prohledat, spatřil jsem jeho mrtvé
oči a z nich, i když byly mrtvé a nevěděly ani o mně, ani o mé pří- 48 -

tomnosti, vyzařovala taková nenávist, že jsem odsud uprchl. Pokoj
hraběte jsem opět opustil oknem a vyškrábal se vzhůru po zdi. Po
návratu do svého pokoje jsem se celý udýchaný vrhl na lůžko a pokusil se přemýšlet…
29. června. — Dneškem je datován můj poslední dopis a hrabě
učinil opatření, aby prokázal jeho pravost; opět jsem ho totiž spatřil,
jak opouští zámek stejným oknem a v mém obleku. Jak slézal jako
ještěrka dolů po zdi, zatoužil jsem po pušce nebo jiné smrtonosné
zbrani, abych ho mohl zabít. Obávám se však, že by mu asi žádná
zbraň vyrobená pouhou lidskou rukou neublížila. Tentokráte jsem se
neodvážil čekat, abych byl svědkem jeho návratu; bál jsem se totiž,
že spatřím ty strašidelné přítelkyně. Vrátil jsem se do knihovny a tam
jsem četl, až jsem usnul.
Probudil mě hrabě a hleděl na mě tím nejzavilejším pohledem, jakého je člověk schopen. Pravil:
„Zítra se, příteli, musíme rozloučit. Vy se vrátíte do své krásné
Anglie, já k určitému dílu, které možná skončí tak, že se už nikdy
neuzříme. Váš dopis domů byl odeslán, zítra tu nebudu, všechno
však bude připraveno pro vás odjezd. Ráno přijedou Szganyové, kteří
tu mají něco na práci, a s nimi také Slováci. Po jejich odjezdu vás
můj kočár dopraví do Borgoského průsmyku, kde přesednete do dostavníku jedoucího z Bukoviny do Bystřice. Přesto doufám, že vás
spatřím ještě častěji na zámku Dracula.“ Nevěřil jsem mu a rozhodl
jsem se, že podrobím jeho upřímnost zkoušce. Upřímnost! Napsat
toto slovo v souvislosti s takovým netvorem zní jako znesvěcení. Bez
obalu jsem se ho zeptal:
„Proč nemohu odjet dnes večer?“
„Protože, můj drahý pane, jsem musel kočího a koně poslat pryč.“
„Jenže já bych ochotně šel i pěšky. Chci okamžitě pryč.“ Hrabě se
usmál, tak úkosem, poťouchle a ďábelsky, že jsem nezapochyboval,
že pod jeho úlisností se skrývá nějaký uskok. Otázal se:
„A vaše zavazadla?“
„Nezáleží mi na nich. Mohu si pro ně poslat později.“
Hrabě vstal a s tak roztomilou dvorností, že jsem svým očím nevěřil, jak pravdivě působila, prohlásil:
- 49 -

„Vy Angličané máte úsloví, které je blízké mému srdci, protože
vyjadřuje, čím se řídíme my bojaři: ‚Při příchodu hosta uvítej, v odchodu ho nezdržuj!‘ Pojďte se mnou, milý mladý příteli. Ani hodinu
nebudete setrvávat v mém domě proti své vůli, byť i mne mrzí váš
odchod a vaše náhlá tužba odejít. Pojďte!“ Uchopil lampu a s majestátní vážností scházel přede mnou dolů po schodišti a kráčel přes
halu. Náhle se zastavil.
„Poslouchejte!“
Zcela nablízku se ozvalo vytí vlků. Vytrysklo v okamžiku, kdy
natáhl paži, tak, jak se náhle rozehraje velký orchestr na znamení
dirigentovy taktovky. Za okamžik přistoupil majestátním krokem ke
dveřím, odtáhl bytelné závory, vyhákl těžké řetězy a začal dveře otvírat.
K svému nesmírnému údivu jsem si uvědomil, že nebyly zamčeny. Podezíravě jsem se rozhlédl kolem, ale nikde žádný klíč.
Jak se dveře otevíraly, vlci venku začali výt hlasitěji a vztekleji a
v pootevřených dveřích se objevily jejich rudé tlamy s vyceněnými
tesáky i pracky s ostrými drápy, připravené ke skoku. Pochopil jsem,
že teď odporovat hraběti je marné. Dokud ovládá takové spojence,
jsem zcela bezmocný. Jenže dveře se pomalu otevíraly dál a v nich se
rýsovala pouze postava hraběte. Náhle mi napadlo, že snad tohle má
být chvíle i způsob mého zániku: mám být vydán vlkům, a to z vlastního popudu. Tenhle nápad byl vskutku ďábelsky zlotřilý a hodný
hraběte. V posledním záchvěvu naděje jsem zvolal:
„Zavřete dveře! Počkám do zítřka!“ a sevřel jsem obličej do dlaní,
abych skryl slzy zklamání. Jediným máchnutím silné paže přirazil
hrabě dveře a síní se dunivě rozlehlo zarachocení velkých závor, zapadnuvších zpět na místo.
Mlčky jsme se vrátili do knihovny a za jednu či dvě minuty jsem
se odebral do svého pokoje. Když jsem se ještě jednou ohlédl, spatřil
jsem hraběte Draculu, jak mi posílá rukou polibek. V očích mu zářil
rudý plamínek triumfu a na rtech mu pohrával úšklebek, na který by
mohl být hrdý sám Jidáš v pekle.
Chystal jsem se ulehnout, a tu se mi zazdálo, že se za dveřmi ozývá nějaký šepot. Tiše jsem k nim přistoupil a naslouchal. Pokud mě
sluch neklamal, slyšel jsem hraběte říkat:
- 50 -

„Zpátky, zpátky, tam, kam patříte! Váš čas ještě nenadešel! Mějte
trpělivost! Zítra v noci, zítra v noci bude váš.“ Ozvalo se tiché, sladké chichotání; v záchvatu vzteku jsem prudce otevřel dveře a venku
spatřil ty tři hrozné ženštiny. Olizovaly si rty. Sotva mě uviděly, odporně se rozesmály a utekly.
Vrátil jsem se dovnitř a klesl na kolena. Je tedy můj konec už tak
blízký? Zítra! Zítra! Bože, pomoz mně i těm, jimž jsem drahý!
30. června, ráno. — Toto jsou možná poslední slova, která do deníku zapisuji. Spal jsem téměř až do úsvitu, a když jsem se probudil,
vrhl jsem se na kolena; usoudil jsem totiž, že má-li už smrt přijít,
musí mě najít připraveného.
Konečně jsem pocítil onu nepatrnou změnu v ovzduší a poznal, že
nastalo ráno. Potom se ozvalo kýžené zakokrhání a já jsem si byl jist,
že už jsem v bezpečí. S radostí v srdci jsem otevřel dveře a seběhl
dolů do haly. V noci jsem byl svědkem, že dveře byly nezamčené a
cesta k úniku otevřená. Rukama třesoucíma se nedočkavostí jsem
vyhákl řetězy a odtáhl mohutné závory.
Jenže dveře se nechtěly pohnout. Zmocnilo se mě zoufalství.
Lomcoval jsem jimi a lomcoval, a cloumal tak dlouho, až se vzdor
své masívnosti roztřásly ve veřejích. A tu jsem zahlédl, že zámek je
zapadlý. Hrabě je po mém odchodu zamkl.
Zmocnila se mě zběsilá touha získat za každou cenu klíč a rozhodl
jsem se okamžitě znovu slézt po zdi dolů a vniknout do pokoje hraběte. Ať mě třeba zabije, ale teď mi smrt připadala jako nejmírnější
zlo. Bezodkladně jsem vyběhl k východnímu oknu a sešplhal se jako
předchozího dne dolů po zdi do pokoje hraběte Draculy. Jak jsem
očekával, byl prázdný. Žádný klíč jsem nikde neviděl, jen hromada
zlata tam stále ještě byla. Vyšel jsem dveřmi v rohu pokoje a dostal
se točitým schodištěm a tmavou chodbou do staré kaple. Nyní jsem
už dobře věděl, kde najít netvora, jehož jsem hledal.
Velká bedna stála na stejném místě, těsně při zdi, ale tentokrát byla přikryta víkem. Nebylo přibito, hřebíky však byly připraveny na
místech, kde měly být zatlučeny. Byl jsem si vědom, že musím hrabete prohledat, abych našel klíč; odklopil jsem proto víko a opřel je o
zeď. A to, co jsem spatřil, naplnilo mou duši hrůzou. Hrabe tam le- 51 -

žel, jenže vypadal, jako by byl omládl; bílé vlasy a knír změnily barvu — teď byly už jenom našedlé, tváře měl plnější a bílou pletí prosvítal rubínově červený podklad. Ústa byla rudější než jindy, protože
rty měl potřísněny kapkami čerstvé krve, která mu stekla z koutků
úst na bradu a krk. Víčka a váčky pod očima byly naběhlé a tmavé,
uhrančivé oči se v nich málem ztrácely. Jeho celá odporná bytost
jako by prostě byla přesycena krví; ležel tam jako hnusná pijavice,
unavená, protože se přejedla. Sklonil jsem se nad něj, abych se ho
dotkl, odpor mě roztřásl a všechny smysly se mi při tomto dotyku
bouřily. Musel jsem ho však prohledat, jinak jsem byl ztracen a příští
noc bych mohl být předhozen oněm strašným ženštinám k hostině
podobné té, jakou si uspořádaly nedávno. Prohmatal jsem ho po celém těle, ale klíč jsem nikde nenašel. Napřímil jsem se tedy a pohlédl
na hraběte. Na napuchlém obličeji mu pohrával posměšný úšklebek;
doháněl mě téměř k šílenství. Tomuhle tvoru tedy napomáhám při
přestěhování do Londýna, aby tam mezi četnými milióny londýnských obyvatel mohl po mnoho příštích století ukájet touhu po krvi a
vytvářet nový a stále se rozrůstající okruh polodémonů, tyjících z
bezmocných. Už jen ta představa mě doháněla k šílenství. Přemohla
mě nesmírná touha zbavit svět takového netvora. Po ruce nebyla
žádná smrtící zbraň, uchopil jsem proto lopatu, s níž dělníci plnili
bedny, pozdvihl ji do výše a hranou dolů ji prudce spustil na nenáviděnou tvář. V téže chvíli se hlava otočila a na mě se upřely oči, v
nichž plápolala baziliščí nenávist. Jejich pohled mě ochromil, lopata
se stočila, svezla se po obličeji a sekla hraběte hluboko do čela. Pak
mi vypadla z ruky na bednu, a jak jsem ji odtahoval, zachytila okrajem víko, to spadlo zpět a skrylo celou tu hrůzu mému zraku. Poslední, co jsem viděl, byl napuchlý, krví zbrocený obličej, zrůzněný
tak zlovolným šklebem, že patřil do nejspodnějšího kruhu pekla.
Lámal jsem si hlavu, co dál, ale mozek jako bych měl v jednom
ohni a jenom jsem prostě čekal, zatímco se ve mně pomalu šířil pocit
zoufalé beznaděje. Tu jsem v dáli zaslechl cikánskou píseň; rozjařené
hlasy se blížily a zpěv podmalovávalo drkotání těžkých kol a práskání biče. Přijížděli Szganyové a Slováci, o nichž hrabě mluvil. Naposledy jsem se rozhlédl a podíval na bednu, v níž leželo odporné tělo.
Pak jsem odtud utekl a uchýlil se do pokoje hraběte, pevně rozhodnut
- 52 -

vyběhnout v okamžiku, až se dveře haly otevřou. Napjatě jsem naslouchal a uslyšel, jak dole zaskřípal klíč ve velkém zámku a těžké
dveře znovu zapadly. Buď tedy existuje nějaký další vchod, nebo
někdo měl klíč od jiných zamčených dveří. Pak se ozval zvuk mnoha
kroků, rozléhajících se a postupně mizících v některé z chodeb a odrážejících se mnohonásobnou ozvěnou. Obrátil jsem se a chtěl seběhnout opět dolů ke kryptě, kde bych snad nalezl onen další vchod;
jenže vtom se přihnal mohutný závan větru a tak prudce přirazil dveře vedoucí k točitému schodišti, až se z prahu zdvihl oblak prachu.
Přiskočil jsem k nim, abych je otevřel, ani se však nepohnuly. Znovu
jsem byl vězněm a zhoubná síť se kolem mne neúprosně uzavírala.
Ve chvíli, kdy píši tyto řádky, doléhá ke mně zezdola hřmot mnoha dupajících nohou a skřípání těžkých předmětů, někam ukládaných
— zřejmě oněch beden naložených hlínou. Také je slyšet údery kladiv; nejspíš právě přitloukají jedno víko. Teď slyším dusot těžkých
kroků v síni, doprovázený šoupáním mnoha nohou.
Dveře se zavírají, řinčí řetězy, právě skřípe klíč v zámku. Teď slyším, jak ho někdo vytahuje, nyní se otevírají a zavírají další dveře.
Slyším vrzání zámku a závor.
Pozor! Po nádvoří dolů po kamenité cestě drkotají těžká kola, biče
práskají a zpěv Szganyů pomalu mizí v dáli.
Jsem v zámku sám s těmi strašnými ženami. Br! Mina je také žena, ale s nimi, s těmi dcerami pekel, nemá nic společného.
Nezůstanu tu s nimi sám, pokusím se slézt po zdi zámku níž, než
jsem se až dosud pokusil. Vezmu si s sebou trochu zlata, mohlo by
mi později přijít vhod. Snad se mi přece jen podaří uniknout z tohohle hrozného zámku!
A potom rychle domů! Pryč k nejbližšímu a nejrychlejšímu vlaku!
Pryč od tohoto prokletého místa, z téhle prokleté země, kde se dosud
potulují ďáblové a jejich děti v lidské podobě.
Boží milosrdenství je alespoň lepší než milosrdenství těchto netvorů — a propast je srázná a hluboká. Na jejím dně může člověk
spát — jako člověk. Sbohem, všichni, sbohem, Mino!

- 53 -

kapitola 5/
DOPIS SLEČNY MINY MURRAYOVÉ SLEČNĚ LUCY
WESTENROVÉ
9. května.
„Nejdražší Lucy,
odpusť, že jsem Ti tak dlouho nepsala, ale prostě jsem měla práce
nad hlavu. Život pomocné učitelky je občas únavný. Stýská se mi po
Tobě a po našich procházkách po mořském břehu, kde jsme si mohly
tak volně povídat a stavět vzdušné zámky. Poslední dobou velmi
pilně pracuji, protože chci udržet krok s Jonathanem, a velmi usilovně se cvičím v těsnopise. Až budeme svoji, budu moci Jonathanovi
pomáhat, a jestli budu těsnopis ovládat obstojně, budu moci tímto
způsobem zachycovat jeho myšlenky a přepisovat je na psacím stroji.
Psaní na stroji také velmi pilně cvičím. Občas si s Jonathanem píšeme dopisy těsnopisem a Jonathan si tak vede i svůj cestovní deník.
Až budu u Tebe, povedu si deník také tak. Nemám na mysli onen
druh deníků, v němž jsou každému týdnu věnovány dvě stránky, napsané ve spěchu v neděli, ale takový, který mohu psát, kdykoli se mi
zachce. Nepředpokládám, že by byl pro někoho jiného příliš zajímavý; jenže stejně není pro nikoho určen. Nanejvýš ho příležitostně
ukáži Jonathanovi, pokud ovšem bude obsahovat něco, o co bych se s
ním měla podílet, ale v podstatě to bude pouze takový sešit pro domácí úlohy. Pokusím se o to, co zřejmě dělají novinářky: vyptávat se
lidí, popisovat a snažit se vštípit si do paměti rozmluvy. S troškou
praxe si prý člověk může zapamatovat, co se v jednom dni udalo
nebo co zaslechl. No, uvidíme. Až budeme spolu, povím Ti o všech
těchto soukromých plánech. Právě jsem dostala od Jonathana několik
narychlo načrtnutých řádek z Transylvánie. Daří se mu dobře a vrátí
se asi za týden. Už se těším, až mi bude o všem vyprávět. Je to jistě
krása vidět cizí kraje. Jestlipak je my — totiž Jonathan a já — někdy
spolu navštívíme? Právě bije deset. Sbohem. Tvá milující
MINA

- 54 -

Až mi budeš psát, napiš, co je nového. Už dlouho jsi mi nic nesdělila. Slyšela jsem různé pověsti, zejména o jakémsi vysokém,
statném, kučeravém muži???“

DOPIS LUCY WESTENROVÉ MINĚ MURRAYOVÉ
Chatham Street, středa 17. května
„Nejdražší Mino,
musím prohlásit, že jsi ke mně velmi nespravedlivá, když prohlašuješ, že píši nepořádně. Od našeho rozloučení jsem Ti už napsala
dvakrát a Tvůj poslední dopis byl teprve Tvým druhým psaním.
Kromě toho nemám, co bych Ti sdělila. Opravdu se neděje nic, co by
Tě mohlo zajímat. Teď právě je ve městě velmi příjemně a my chodíme často na výstavy a procházky nebo si vyjíždíme do Hyde Parku.
Pokud se zmiňuješ o vysokém, kučeravém muži, bude to zřejmě ten,
kdo mě nedávno doprovázel na koncert. Zřejmě zase někdo šíří nějaké drby. Byl to pan Holmwood. Často k nám přichází na návštěvu a
velmi dobře se shodne s maminkou; mají tolik společných zájmů!
Před časem jsme se seznámili s jedním mužem, který by byl zrovna
ten správný pro tebe, kdybys už nebyla zasnoubena s Jonathanem. Je
to báječná partie, je totiž statný, zámožný a z řádné rodiny. Je to lékař a opravdu velmi chytrý. Představ si, že mu je teprve dvacet devět,
a už vede obrovský blázinec. Pan Holmwood mi ho představil. Přišel
nás navštívit a teď už k nám chodí často. Řekla bych, že to je jeden z
nejrezolutnějších, ale přitom z nejklidnějších mužů, které jsem kdy
poznala. Nic jím zřejmě neotřese. Umím si představit, jakou báječnou moc asi má nad svými pacienty! Má podivný zvyk dívat se lidem
přímo do očí, jako by se snažil číst jejich myšlenky. Velmi často to
zkouší na mně, jenže já si lichotím, že jsem pro něj tvrdý oříšek.
Znám to ze zrcadla. Pokusila ses někdy číst ve vlastním obličeji? Já
ano, a musím Ti říci, že to není k zahození a že Tě to vyvede víc z
míry, než by Ti vůbec napadlo, dokud jsi to ještě nezkusila. On tvrdí,
že jsem pro něj pozoruhodnou psychologickou studií, a já skromně
uznávám, že má pravdu. Jak víš, šaty mě nezajímají, ani co by se za
nehet vešlo, a tak nejsem schopna popsat poslední módu. Šatit se je
otrava. Tohle slovo je sice opět slangové, ale ať; Arthur je říká každý
- 55 -

den. Tak, už je to venku. Mino, už od dětství si navzájem svěřujeme
všechna tajemství, spolu jsme usínaly a spolu jsme jedly, spolu jsme
prožívaly radosti i smutky. A teď, i když jsem to už vyřkla, ráda bych
Ti toho pověděla ještě víc. Ach, Mino, copak to neuhádneš? Miluji
ho. Červenám se, když tohle píši; ačkoli si totiž myslím, že mě miluje, ještě se nevyslovil. Jenže já ho, Mino, miluji; miluji ho; miluji ho!
Tak, už je mi dobře. Jak ráda bych byla s Tebou, má milá, před spaním bychom spolu seděly u krbu, jak jsme to dělávaly, a já bych se
Ti snažila vylíčit, co cítím. Ani vlastně nevím, proč Ti tohle teď
vlastně píšu. Nechci přestat, jenže spíš bych měla tenhle dopis roztrhat; ale já nechci přestat, protože si hrozně přeji Ti všechno vylíčit.
Dej o sobě ihned vědět a napiš mi všechno, co si o tom myslíš. Mino,
musím končit. Dobrou noc. Požehnej mi ve svých modlitbách; a
modli se, Mino, za mé štěstí.
LUCY
P. S. Nemusím Ti snad zdůraznit, že je to tajemství. Ještě jednou
dobrou noc.
L.“

DOPIS LUCY WESTENROVÉ MINĚ MURRAYOVÉ
24. května
„Nejdražší Mino,
díky, díky a ještě jednou díky za Tvůj sladký dopis. Jak je krásné,
že jsem Ti to mohla vypsat a že mám Tvůj souhlas.
Má drahá, nikdy neprší, vždycky jen leje jako z konve. Jak pravdivá jsou stará rčení! Prosím — já, které bude v září dvacet a která
dodnes nedostala ani jednu nabídku k sňatku, jsem dnes dostala tři!
Představ si to! TŘI nabídky za jediný den! Není to fantastické? Dvou
z těch ubožáků mi je líto, opravdu a skutečně líto. Ach Mino, já Ti
jsem tak šťastná, že ani nevím, co mám se sebou pocit! A tři nabídky
k sňatku! Ale pro lásku boží, tohle žádnému z děvčat ani neříkej,
nebo začnou mít ty nejbláznivější představy a budou si namlouvat, že
se jim ubližuje a křivdí, jestli hned první den doma nedostanou nejméně šest nabídek k sňatku! Některé dívky jsou tak marnivé! My
- 56 -

dvě, drahá Mino, můžeme ješitností opovrhovat, neboť jsme zasnoubeny a brzy se usadíme a budou z nás staré vdané ženy. Nuže, musím
Ti tedy povědět o těch třech, ale Ty musíš zachovat tajemství před
každým, pochopitelně s výjimkou Jonathana. Jistě mu to povíš, protože já na Tvém místě bych to Arthurovi určitě pověděla. Žena má
přece manželovi povědět všechno — nemyslíš, má drahá? a ani já
nesmím nic skrývat. Muži jsou rádi, jestli ženy, tedy jejich manželky,
jsou stejně upřímné jako oni. A ženy nejsou bohužel vždycky tak
upřímné, jak by měly být. Nuže, má drahá, nápadník číslo jedna přišel krátce před obědem. Psala jsem Ti už o něm; je to dr. John Seward, ten z blázince, s pevnou bradou a hladkým čelem. Navenek byl
velmi vyrovnaný, ale přesto z něho nervozita téměř kapala. Zřejmě si
všechno až do nejmenších podrobností předem nastudoval a vryl do
paměti. Jenže málem se mu podařilo sednout si na cylindr, což muži
většinou ve vyrovnaném stavu nečiní, a potom, když chtěl působit
přirozeně, pohrával si s lancetou tak, že jsem málem zaječela. Mluvil
ke mně velmi otevřeně, Mino. Vylíčil mi, jak mě má rád, třebas mě
zná teprve tak krátce, a jak krásný by pro něj byl život se mnou, protože bych mu mohla pomáhat a být mu v životě posilou. Chystal se
mi říct, jak by byl nešťastný, kdybych o něj nestála, ale když uviděl
mé slzy, prohlásil, že je surovec a že mě už nebude víc trápit. Nato se
zarazil a otázal se, zda ho budu moci milovat někdy později; a když
jsem zavrtěla hlavou, roztřásly se mu ruce a poněkud váhavě se mě
zeptal, zda mám ráda někoho jiného. Byl přitom velmi milý a řekl, že
ze mne nechce páčit nějaké důvěrnosti, ale chce to pouze vědět, neboť dokud je ženské srdce volné, může muž doufat. Nato jsem pocítila, Mino, povinnost mu sdělit, že tu někdo je. Víc jsem mu neřekla a
on se zatvářil velmi statečně a velmi vážně, vzal mi obě ruce do dlaní
a řekl, že doufá, že budu šťastna, a jestli někdy budu potřebovat přítele, abych ho považovala za jednoho ze svých nejbližších přátel.
Ach, drahá Mino, nemohu se ubránit pláči a Ty mi jistě odpustíš, že
celý dopis nese stopy po slzách. Dostat nabídku k sňatku je jistě moc
hezké a tak dále, jenže není vůbec nic radostného, jestli člověk musí
vidět chudáka, o němž ví, že ho upřímně miluje, jak úplně zdrceně
odchází, a jestli ví, že ať už v téhle chvíli řekne cokoli, ten druhý

- 57 -

stejně opouští úplně jeho život. Má drahá, musím teď přestat, cítím
se mizerně, i když jsem tak šťastná.
Večer.
Arthur právě odešel a já mám mnohem lepší náladu, než když
jsem přerušila tento dopis. Mohu Ti tedy dál líčit dnešní den. Nuže,
má milá, nápadník číslo dvě se dostavil po obědě. Je to moc milý
chlapík, Američan z Texasu, a vypadá tak mladě a svěže, že se zdá
téměř nemožné, aby už byl tak zcestovalý a zažil taková dobrodružství. Už chápu, jak asi bylo ubohé Desdemoně, když byl její sluch
vystaven tak nebezpečnému toku slov, byť i od černocha. My ženy
jsme zřejmě tak zbabělé, že pokládáme muže za někoho, kdo nás
zbaví strachu, a proto se za něho provdáme. Vím už, co bych dělala,
kdybych byla mužem a chtěla přimět dívku, aby mě milovala. Ne,
nevím to, vždyť pan Morris nám vykládal své zážitky, a Arthur nikdy
žádný nevyprávěl, a přesto… Má milá, trochu tady předbíhám. Pan
Quincey P. Morris mě zastihl samotnou. Muž zřejmě vždycky zastihne dívku samotnou. Ne, nezastihne, vždyť Arthur se už dvakrát
pokusil ovlivnit náhodu a já mu k tomu dopomáhala, jak jen jsem
mohla; už se nestydím to přiznat. Musím ti rovnou říci, že pan Morris nemluví vždycky slangem — totiž někdy tak nemluví s cizími
lidmi nebo před nimi, protože je opravdu dobře vychovaný a má vybrané způsoby — zjistil však, že ho ráda poslouchám, když mluví
americkým slangem. A proto v mé přítomnosti, pokud tam není nikdo, koho by tím šokoval, vždycky říká strašně směšné věci. Bohužel
si všechna ta slova zřejmě vymýšlí; pokaždé to totiž dokonale zapadá
do všeho ostatního, co chce říci. Jenže to je právě pro slang typické.
Nevím, jestli sama vůbec někdy dokážu mluvit slangem; nevím, jestli
to má Arthur rád, protože jsem ho ještě nikdy neslyšela takhle mluvit. Pan Morris si tedy sedl ke mně a tvářil se tak šťastně a vesele, jak
jen mohl. Jenže já jsem přesto postřehla, že je moc nervózní. Uchopil
mě za ruku a řekl co nejsladším hlasem:
‚Slečno Lucy, mně je jasné, že nejsem hoden zavázat vám tkaničky u střevíců. Ale podle mého názoru takového chlapíka hned tak
nenajdete. A až ho přestanete hledat, mohlo by se stát, že byste ztrati-

- 58 -

la i chuť k vdavkám! Co byste tomu řekla, kdybyste se se mnou
spřáhla a my se spolu jako dvouspřeží vydali na tu dlouhou cestu?‘
Víš, vypadal při tom tak vesele a rozjařeně, že mi nepřipadlo ani
zpola tak tvrdé ho odmítnout jako ubohého dr. Sewarda. A proto
jsem mu celkem bujaře prohlásila, že o žádném spřažení nevím a k
žádnému dvouspřeží dosud nepatřím. Nato řekl, že mluvil lehkým
tónem, a jestli snad bylo omylem hovořit takovým způsobem při tak
vážné a důležité příležitosti, že mu jistě odpustím. Při těchto slovech
vypadal opravdu seriózně a já jsem se také musela tvářit seriózně,
jinak to ani nešlo. Vím, Mino, Ty si teď jistě budeš myslet, že jsem
hnusná koketa — ale přesto jsem cítila určitou radost nad tím, že je
to druhý nápadník v jednom dni. A potom mě dřív, než jsem mohla
pronést jediné slovo, zaplavil dokonalým přívalem vyznání lásky a
složil mi srdce a duši k nohám. Tvářil se při tom tak vážně, že si už
nikdy nebudu myslet, že by muž, který je občas veselý, nemohl být
nikdy vážný a musel za všech okolností žertovat! V mém obličeji
zřejmě spatřil něco, co ho zarazilo. Náhle se totiž odmlčel a s mužskou horlivostí, za niž bych ho mohla milovat, nebýt zadaná, vyhrkl:
‚Lucy, jste poctivá solidní holka, to vím. Nebyl bych tady a takhle
bych s vámi nemluvil, nevědět, že jste charakter až do morku kosti.
Povězte mi jako kamarád kamarádovi — je tu někdo, koho máte ráda? A jestli někdo takový existuje, pak už ode mne neuslyšíte ani
sebemenší náznak, ale jestli dovolíte, budu vám tím nejvěrnějším
přítelem.‘
Drahá Mino, proč jsou muži tak ušlechtilí, když my ženy jich
jsme tak málo hodný? Vždyť jsem si z toho velkodušného opravdového džentlmena málem dělala legraci! Vyhrkly mi slzy — obávám
se, má milá, že tohle je víc ubrečený dopis, než je zdrávo — a v duši
mi bylo opravdu velmi těžko. Proč se nemůže děvče provdat za tři
muže nebo za všecky své nápadníky a uspořit si tyhle starosti? Jenže
tohle je kacířství a nesmím to říkat. Jsem ráda, že jsem alespoň dokázala podívat se i v pláči panu Morrisovi do jeho statečných očí a
upřímně mu říci:
‚Ano, miluji někoho, i když on mi dosud neřekl, že mě vůbec miluje.‘ Bylo správné, že jsem byla tak upřímná, protože jeho obličej se

- 59 -

rozzářil, napřáhl obě ruce a uchopil mé — myslím, že jsem mu je
podala sama — a řekl srdečně:
‚Jste statečná holka! Je pro mne lepší promeškat příležitost u vás
než přijít včas ke kterémukoli jinému děvčeti na světě. Neplačte, má
drahá. Jestli pláčete kvůli mně, tak já jsem pěkně tvrdý oříšek k rozlousknutí a rány osudu přijímám vstoje. Jestli ten druhý o svém štěstí
dosud neví, tak ať raději co nejdřív po něm sáhne, nebo bude mít co
činit se mnou! Holčičko, svou upřímností a statečností jste ve mně
získala přítele, a to je něco vzácnějšího než milenec; rozhodně je to
méně sobecké. Má drahá, čeká mě tedy pěkně pustá a smutná cesta
životem. Nedáte mi alespoň jednu pusu? Pomůže mi to aspoň občas
zahnat stesk. Víte, můžete to udělat, chcete-li, protože ten druhý prima chlapík — a určitě to je prima chlapík, má drahá, a pašák, jinak
byste ho nemohla milovat — se ještě nevyslovil.‘ Tím si mě získal,
Mino, protože to bylo od něho statečné a milé a také ušlechtilé vůči
soku — nemám pravdu? Byl přitom tak smutný! A tak jsem se naklonila a políbila ho. Postavil se, držel mi ruce ve svých, a jak mi
pohlédl dolů do tváře — bohužel jsem se nejspíš hrozně začervenala
—, řekl:
‚Holčičko, držím vaši ruku a vy jste mě políbila, a jestli nás tohle
nespřátelí, tak už nic na světě. Děkuji vám za vaši milou upřímnost a
sbohem.‘ Potřásl mi rukou, vzal klobouk a vzápětí vyšel z pokoje,
bez ohlédnutí, bez slzy, zachvění či zaváhání; a já pláču jako dítě.
Ach, proč jsem musela takového muže učinit nešťastným, když je na
světě tolik dívek, které by zbožňovaly půdu, po níž kráčí? Být volná,
patřila bych mezi ně — jenže já nechci být volná. Má drahá, dost to
mnou otřáslo, a když jsem Ti tohle všechno vylíčila, tak se teď ihned
nějak ani nemohu rozepsat o štěstí. A nechci Ti vyprávět o nápadníkovi číslo tři dřív, dokud nebudu úplně šťastna.
Tvá milující LUCY
P. S. Ach, a musím Ti vlastně vůbec o nápadníkovi číslo tři vykládat? Navíc to bylo všechno tak zmatené; připadalo mi, jako by od
jeho příchodu do pokoje uplynul jen zlomek vteřiny, než jsem cítila
obě jeho paže kolem sebe a on mě políbil. Jsem moc, moc šťastná a
nevím, čím jsem si to zasloužila. Musím jenom v budoucnu dokázat,

- 60 -

že nejsem Bohu nevděčná za laskavost, s níž mi poslal takového
snoubence, takového manžela a takového přítele.
Sbohem.“

DENÍK Dr. SEWARDA
(Nahrávaný na fonograf)
23. dubna. — Dnes značné nechutenství. Nemohu jíst, nemohu
spát, proto raději deník. Od včerejšího odmítnutí mám neurčitý pocit
prázdnoty; jako by nic na světě nestálo za to, abych se tím zabýval…
Protože vím, že jedinou léčbou takového stavu je práce, sešel jsem
dolů k pacientům. Vybral jsem si jednoho a ten mi poskytuje mnoho
materiálu k zajímavému studiu. Má tak podivuhodné myšlenky a je
tak odlišný od normálních psychotiků, že jsem se rozhodl udělat
všechno, abych pronikl do jeho myšlenkových pochodů. Dnes jsem
se snad dostal blíž než jindy k jádru jeho tajemství.
Vyptával jsem se ho důkladněji než dříve; chtěl jsem totiž zjistit
předměty jeho halucinací. Teď už uznávám, že tento můj postup je
poněkud surový. Přál jsem si, aby dosáhl vrcholného stupně svého
šílenství — tedy něčeho, čemu se u pacientů vyhýbám jako moru.
(Pozn. Za jakých okolností bych se nevyhýbal moru?) Omnia Romae
vernalia sunt. I peklo se dá koupit! verb. sap. Pokud se za jeho představami opravdu něco skrývá, pak stojí za námahu dodatečně to
přesně vystopovat. Raději s tím tedy začnu, takže…
R. M. Renfield, 59 let — sangvinik; mohutná fyzická síla; chorobná vznětlivost; období sklíčenosti končívají utkvělou představou,
které nemohu přijít na kloub. Předpokládám, že jeho sangvinická
povaha a rušivý vliv nakonec společně způsobují psychotický stav.
Je to potenciálně nebezpečný typ, a pokud je nesobecký, spíš nebezpečný. U sobeckých lidí je opatrnost spolehlivým brněním jak pro
jejich nepřátele, tak pro ně samotné. Teď si o tomto případu myslím,
že pokud je jeho ego ve středu jeho pozornosti, jsou dostředivá a
odstředivá síla vyváženy; jestli je ve středu jeho pozornosti nějaká
povinnost, záležitost atd., převládne odstředivá síla, a vyrovnat ji
může pouze nějaká pohroma nebo řada pohrom.
- 61 -

DOPIS QUINCEYHO P. MORRISE CTIHODNÉMU
ARTHURU HOLMWOODOVI
25. května
„Milý Arte,
tlachávali jsme spolu u táboráků v prérii; po pokusu o přistání u
Markéz jsme jeden druhému vzájemně ošetřovali rány a na břehu
Titicacy jsme si připíjeli na zdraví. Ještě hodně toho spolu natlacháme, ještě další rány si budeme hojit a častokrát si ještě připijeme
na zdraví. Nechceš si připít zítra večer u mého táboráku? Vůbec neváhám pozvat Tě, protože vím, že jistá mladá dáma je zítra zadána na
jistou večeři a že Ty jsi volný. Bude s námi pouze jeden další besedník, náš starý kámoš z Koreje Jack Seward. Také přijde a my oba
chceme prolévat slzy nad sklenkami vína a připíjet z plna srdce na
zdraví nejšťastnějšímu muži na tomto širém světě, který získal to
nejušlechtilejší srdce, jaké Bůh kdy stvořil a nad jaké není. Slibujeme
Ti srdečné a láskyplné uvítání a přípitek tak poctivý jako Tvá pravice. A oba se zapřísáhneme, že Tě příště necháme doma, jestli na počest jistého páru očí vypiješ příliš mnoho! Přijeď!
Co nejsrdečněji Tvůj
QUINCEY P. MORRIS“

TELEGRAM ARTHURA HOLMWOODA
QUINCEYMU P. MORRISOVI
„Rozhodně se mnou počítej. Přinesu zprávy, z nichž vám oběma
budou brnět uši.
ART“

kapitola 6/
DENÍK MINY MURRAYOVÉ
- 62 -

24. června. Whitby. — Lucy mě čekala u vlaku. Vypadala půvabněji a roztomileji než jindy. Odjely jsme nahoru k domu na Crescentu, kde mají pronajaty pokoje. Je tam překrásné. Říčka Esk protéká
hlubokým údolím, které se směrem k přístavu rozšiřuje. Přes údolí se
klene mohutný viadukt na vysokých pilířích, a dívá-li se jimi člověk
na přístav, zdá se vzdálenější, než je ve skutečnosti. Údolí kypí sytou
zelení a je tak těsné, že z výšin po obou stranách je Člověk úplně
přehlédne, pokud ovšem není tak blízko, aby viděl dolů. Všechny
domy starého města — na odvrácené straně — mají červené střechy
a vypadají, jako by byly nějak nakupeny jeden na druhém, podobné
jako vypadá na obrázcích Norimberk. Přímo nad městem se tyčí zřícenina Whitbyského opatství, které bylo zpustošeno Dány a v němž
se odehrává ta scéna „Marmionu“, v níž zazdívají dívku. Je to překrásná zřícenina, značně rozlehlá, s mnoha půvabnými a romantickými zákoutími; podle jakési pověsti se v jednom z oken zjevuje bílá
paní. Mezi zříceninou a městem stojí další kostel, farní, obklopený
kolem dokola velkým hřbitovem, plným náhrobních kamenů. To je
podle mého názoru nejpůvabnější místo ve Whitby; leží totiž přímo
nad městem a poskytuje dokonalou vyhlídku na přístav a na celý
záliv až tam, kde do moře ční mys Kettleness. Svah nad zálivem je
tak srázný, že se půda místy sesula a některé hroby byly zničeny. Na
jednom místě dokonce přečnívají náhrobní kameny nad písčitou cestu, vedoucí hluboko pod nimi. Na hřbitově jsou pěšinky a lavičky,
lidé tam chodí a posedávají tam celý den, kochají se krásnou vyhlídkou a dávají se ovívat svěžím vánkem. Sem budu určitě často chodit
a pracovat. I teď tady odpočívám s knihou na klíně a naslouchám
hovoru tří starců, sedících nedaleko mne. Zřejmě nemají celý den nic
jiného na práci než tady nahoře sedět a povídat si.
Hluboko pode mnou se rozkládá přístav a na druhé straně vybíhá
hluboko do moře žulové molo, zahnuté na konci do oblouku, uprostřed něhož stojí maják. Maják je od moře chráněn souběžně se táhnoucí masivní mořskou hrází. Na straně blíž ke mně se mořská hráz
zahýbá opačným směrem a na jejím konci stojí rovněž maják. Úzká
mezera mezi oběma moly tvoří přístup do přístavu, který se ovsem
vzápětí rozšiřuje.

- 63 -

Za přílivu je v přístavu hezky; za odlivu však klesne voda natolik,
že tam zbývá jen uzoučká stružka Esku, tekoucí mezi nánosy písku a
tu a tam roztroušenými balvany. Za přístavem vybíhá na této straně
asi půl míle dlouhý útes, jehož srázný okraj se téměř kryje s jižním
majákem. Před jeho špičkou je boje se zvonem, který se za špatného
počasí rozhoupe, a vítr roznáší jeho varovné tóny. Podle zdejší pověsti je na moři slyšet vyzvánění zvonů, když nějaká loď ztroskotá.
Musím se na to zeptat starého pána — právě přichází…
Je to takový legrační stařeček. Je určitě hrozně starý, vždyť obličej má celý zvrásněný a zbrázděný jako kůra stromu. Řekl mi, že mu
je téměř sto let a že byl námořníkem grónské rybářské flotily v době,
kdy byla vybojována bitva u Waterloo. Je bohužel zřejmě velmi
skeptický; když jsem se ho totiž zeptala na vyzvánění zvonů na moři
a bílou paní v opatství, velmi stroze mi odsekl: „Já bych se takovejma věcma nezabejval, slečinko. Sou to samý vobehraný písničky.
Víte, neříkám, že to nikdy nebejvalo, ale určitě to nebejvalo za mejch
časů. Ať se tím třeba bávej lufťáci a vejletníci a podobný lidi, ale ne
taková fajnová mladá slečinka jako vy. Ať si tomu veřej ty pozemský
krysy z Yorku a Leedsu, co se furt cpou uzenejma slanečkama a nalejvaj čajem a koukaj, kde levně nakoupit jantar. Moc rád bych věděl, koho by vůbec bavilo nakukat jim takový lži — eště tak to dělaj
noviny, který sou plný hloupejch povídaček!“ Usoudila jsem, že
bych se od něho mohla leccos zajímavého dozvědět, a tak jsem ho
poprosila, aby mi vyprávěl o tom, jak se za starých dob lovily velryby. Už se k tomu chystal, jenže vtom hodiny odbily šest a on s námahou povstal a řekl:
„Musím teď narukovat domů, slečinko. Má vnučka na mě moc nerada čeká s čajem, a mně to trvá hezky dlouho, než se po těch schodech, kterejch tu je spousta, došourám domů. A když nedostanu mináž včas, tak mi to vadí, slečinko,“
Odbelhal se a já ho sledovala pohledem, jak v mezích možností
spěchá dolů po schodech. Ty schody jsou pro Whitby typické. Vedou
z města ke kostelu, je jich několik set — ani nevím kolik — a vinou
se nahoru v ladném oblouku a s tak mírným stoupáním, že i pro koně
by bylo snadné vyjít nahoru. Zřejmě měly původně něco společného
s opatstvím. Půjdu také domů. Lucy odešla s matkou k nějakým
- 64 -

známým, a protože šlo pouze o zdvořilostní návštěvy, nešla jsem s
sebou. Teď už budou jistě doma.
1. srpna. — Asi před hodinou jsem si sem vyšla s Lucy a hezky
jsme si popovídaly s mým starým přítelem a jeho dvěma druhy, kteří
sem za ním vždycky přicházejí. Je zřejmě jejich vševědem a v mladších letech určitě býval velmi panovačný. Ani teď nepřipouští žádnou
námitku a s každým se hádá. Když se mu nepodaří ostatní přesvědčit,
vysmívá se jim a jejich mlčení potom pokládá za souhlas se svými
názory. Lucy vypadala rozkošně ve svých bílých tenisových šatech;
za zdejšího pobytu se krásně opálila. Všimla jsem si, že jak jsme se
usadily, už tu byl i ten děda a hned si k Lucy přisedl. Lucy je moc
milá k starým lidem; myslím, že se všichni do ní okamžitě zamilují. I
můj děda podlehl a vůbec jí neodporoval, zato mně to splácel dvojnásobně. Přiměla jsem ho, aby se rozhovořil o pověstech, a on k nám
okamžitě pronesl hotové kázání. Snad jsem si je dobře zapamatovala;
pokusím se je reprodukovat:
„Je to všecinko nesmysl, všecinko dohromady; nic jinýho to není,
na mou duši. Tyhle čarodějnice a skřítci a duchové a strašidla a čerti
a všechna ta pakáž sou dobrý jen k tomu, aby se jima strašily děcka a
popletený baby! Dyk to není nic jinýho než vejmysly! Tohle všecinko i s vejstrahama a znameníma a varováníma bylo vymyšlený vod
farářů a línejch budižničemů a cesťáků, aby tím lidi děsili a poplašili
a donutili dělat něco, do čeho by se jim jinak nechtělo. Až se mi z
toho vzteky pění krev! Jako by jim nestačilo všechno to lhaní v novinách a lživý kázání z kazatelen, eště to musej vytesávat na náhrobní
kameny! Vohlídněte se tady kolem dokola na všecky ty kameny; je
to marný, ať se sebevíc vypínaj a tyčej do vejšky ve svý pejše, přeci
jen se kácej pod tíhou lží, který sou na nich napsaný. ‚Zde odpočívá
tělo‘ nebo ‚Svaté památce‘ je na nich všech napsaný, a přeci pod
každým druhým už neleží žádný tělo a jejich památka nestojí za
snůpku tabáku, natož aby pak byla svatá! To všecinko sou lži, samý
lži, takový či vonaký! Panenko skákavá, to bude vohromná tlačenice,
až v soudnej den odtud vylezou ve svejch rubáších a jeden jako druhej se bude snažit táhnout svůj náhrobní kámen s sebou, aby dokázali, jak byli dobrý. A některý z nich se budou třást a chvět a jejich ruce
- 65 -

přitom jsou rozežraný a voslizlý vod toho, jak lézej v mořský vodě,
takže v nich už ani nic neudržej!“
Ze starcova ješitného výrazu a pohledu, jímž se rozhlédl po svých
kamarádech, aby se mu od nich dostalo souhlasu, jsem poznala, že se
„předvádí“, a tak jsem dodala, abych ho donutila pokračovat:
„Ale pane Swalesi, to jistě nemyslíte vážně! Přece snad všechny
tyhle náhrobní kameny nelžou?“
„Šplechty! Některý snad vopravdu mluví aspoň špetku pravdy, ale
určitě ne ty, kde se lidi moc vychvalujou; některý lidi si totiž myslí,
že jim může patřit všecinko na světě. To všecko sou jenom lži. Podívejte se, vy ste sem přišla jako cizí, a vidíte tam ten krchov?“ Přikývla jsem v domnění, že bude lepší souhlasit, i když jsem úplně neporozuměla jeho nářečí. Pochopila jsem, že to mělo něco společného s
kostelem. „A vy si myslíte, že všecky tyhle kameny stojej nad lidma,
co tu žili, prostě a jasně?“ Znovu jsem projevila souhlas. „No, a
zrovna tohle je lež! Vždyť sou tady desítky rakví, který sou zrovna
tak prázdný jako tabatěrka starýho Duna v pátek večír!“ Strčil loktem
do jednoho z kamarádů a všichni se rozesmáli. „A jak by to propánakrále taky mohlo být jiný? Podívejte se na tenhle, co je nejdál za lavicí!“
Přikročila jsem k němu a četla:
„Edward Spencelagh, kapitán obchodní lodi, zavražděn ve věku
30 let piráty u pobřeží svatého Ondřeje v dubnu 1854.“ Vrátila jsem
se a pan Swales pokračoval:
„To bych moc rád věděl, kdo ho přines domů a semhle ho uložil?
Zavražděnej u pobřeží svatýho Ondřeje, a vy byste věřila, že pod tím
leží jeho tělo! Páni, já bych vám moh vyjmenovat tucty lidí, co jejich
kosti ležej v Grónským moři tam nahoře —“ a ukázal k severu —
„nebo tam, kam je mezitím vodnesly mořský proudy. A tady všude
kolem vás sou jejich náhrobní kameny! Vy svejma mladejma vočima
dokážete přečíst ty lži tady vodsaď! Tak třeba Braithwaite Lowrey —
znal sem jeho tátu —, zahynul na Lively u Grónska v roce dvacátým;
nebo Andrew Woodhouse, utopenej ve stejným moři v roce 1777;
nebo John Paxton, utopenej u Cape Farewell vo rok pozdějc; nebo
starej John Rawlings, však se jeho dědek plavil se mnou, utopenej ve
Finským zálivu v roce padesátým. Myslíte si snad, že všichni tihle
- 66 -

chlapi poběží do Whitby, až zazní trouby posledního soudu? Já si vo
tom myslím svý! Povídám, dyby se sem dostali, tak by tu klopýtali
jeden přes druhýho a strkali do sebe asi tak jako za starejch dob, dyž
se pořádaly rvačky na ledě a my sme vod rána do večera do sebe
prali, a pak se za svitu polární záře snažili vobvázat svý rány.“ Tohle
byl zřejmě nějaký místní žert, protože stařec se zachechtal a jeho
kamarádi se k němu s vervou přidali.
„Přesto však nemáte úplně pravdu,“ namítla jsem, „vždyť vycházíte z předpokladu, že všichni ti chudáci či jejich duše si o soudném
dnu budou muset vzít s sebou své náhrobní kameny! Myslíte, že to
bude opravdu třeba?“
„No, k čemu jinýmu by tyhle kameny byly? Na tohle mi vodpovězte, slečinko!“
„Nejspíš aby to potěšilo příbuzenstvo!“
„Aby to potěšilo příbuzenstvo, vopravdu?“ odsekl vztekle. „Jak
může těšit jejich příbuzný, dyž věděj, že na tom sou napsaný lži, a
dyž každej ve městě ví, že to sou lži?“ Ukázal na náhrobní kámen,
který tvořil desku, na níž byla postavena lavička těsně u okraje útesu.
„Přečtěte si nápis na tomhle náhrobním kameni!“ Z místa, kde jsem
seděla, byla písmena pro mne vzhůru nohama, ale Lucy jim byla blíž,
naklonila se proto a četla:
„‚Zasvěceno památce George Canona, který v naději na slavné
vzkříšení zemřel 29. července 1873, zřítiv se ze skalisek Kettlenessii.
Tento náhrobek postavila truchlící matka milovanému synu. Byl jediným synem své matky a ona byla vdovou.‘ Opravdu, pane Swalesi,
já na tom nic tak legračního nevidím!“ prohlásila Lucy vážným a
poněkud káravým hlasem.
„Vy teda na tom nic směšnýho nevidíte? Cha! Cha! No jo, vy holt
nevíte, že jeho máma byla setsakramentská potvora, která ho nenáviděla, poněvadž byl chromej — byl to upínej lazar! — a von ji tak
nenáviděl, že spáchal sebevraždu, aby nemohla dostat životní pojistku, kterou na něj uzavřela. Jedny noci se střelil do hlavy starou mušketou, co mel na plašení vran. Tehdy ji holt na vrány nepoužil, ale
vpálil ty broky do sebe. A proto teda taky spad ze skály. A pokud de
vo to slavný vzkříšení, často jsem ho sám slyšel povídat, že by se
radějc dostal do pekla, protože jeho máma je prej tak pobožná, že
- 67 -

vona určitě přijde do nebe, a von rozhodně nechce bejt tam, kde bude
vona. A teď mi řekněte, esli tenhle náhrobní kámen není plnej lží?“ a
několikrát při těchto slovech udeřil holí na kámen. „A vo co, že se
archanděl Gabriel podiví, až se Geordie vybelhá s tím náhrobním
kamenem na hřbetě po schodech k němu nahoru a požádá ho, aby to
považoval za důkaz?“
Nevěděla jsem, co říci, ale Lucy vstala a změnila námět rozhovoru
slovy:
„Ach, proč jen jste nám o tom vyprávěl? Tohle je má oblíbená lavička a nemohu se jí vzdát; a jak teď vidím, budu tedy sedávat nad
hrobem sebevraha.“
„To vám nic neudělá, srdíčko; a chudáka Geordieho třeba potěší,
že mu bude sedět na klíně tak hezká holka. To vám neublíží. Já už tu
sedávám večír co večír celejch dvacet let, a nic mi to neudělalo. Nemyslete na ty, co tady pod váma ležej, von tam totiž nikdo neleží!
Máte dost času na to bejt vyděšená, až uvidíte, že všechny tyhle náhrobní kameny utíkaj pryč a tady zůstane louka prázdná jako strniště.
Právě mi vyzváněj, musím mazat. Poroučím se, dámy.“ A odbelhal
se.
Lucy a já jsme ještě chvíli zůstaly sedět a před námi se rozprostíralo tolik krásy, že jsme se vzaly za ruce. Lucy mi znovu pověděla
všechno o Arthurovi a nastávající svatbě. Trochu mě to rozesmutnělo, nemám totiž už celý měsíc zprávy od Jonathana.
Téhož dne. — Vyšla jsem si sem nahoru sama, jsem totiž moc
smutná. Zase žádný dopis. Doufám, že se Jonathanovi nic nestalo.
Právě odbila devátá. Pode mnou ve městě všude vzplanula světla v
řadách, kde jsou ulice, jinde rozházeně. Svítí souběžně s Eskem a
mizejí v záhybu údolí. Na levé straně mi brání ve vyhlídce černý
hřeben střechy starého domu vedle opatství. V polích daleko ze
mnou bečí ovce a jehňata a na dlažbě silnice pode mnou se rozléhá
klapot oslích podkov. Kapela na molu hraje falešně rytmický valčík a
kousek dál po nábřeží se v jedné postranní uličce koná pobožnost
Armády spásy. Kapely se vzájemně neslyší, jenže já tady nahoře je
vidím a slyším obě. Kde asi je Jonathan a zdalipak na mě myslí? Kéž
by byl zde!
- 68 -

DENÍK Dr. SEWARDA
5. června. — Čím víc Renfielda poznávám, tím je jeho případ zajímavější. Některé vlastnosti má značně vyvinuty: sobeckost, tajnůstkářství a cílevědomost. Rád bych přišel na to, co je předmětem jeho
cílevědomosti. Zdá se, že má nějaký vlastní promyšlený plán, dosud
však nevím, jaký. Jeho nejlepší vlastností je láska k zvířatům, i když
v ní kupodivu dochází k tak nečekaným obratům, že si občas říkám,
že je vlastně abnormálně krutý. Má nejrůznější koníčky. Teď právě je
to chytání much. Má jich už takové množství, že jsem mu to musel
sám vytknout. K mému překvapení nedostal záchvat zuřivostí, jak
jsem čekal, ale vzal výtku vážně na vědomí. Chvíli přemýšlel a potom řekl: „Povolíte mi tři dny? Všechny je odstraním.“ Pochopitelně
jsem souhlasil. Musím ho sledovat.
18. června. — Teď zase upnul mysl k pavoukům a ve velké krabici chová několik pořádně velkých exemplářů. Krmí je svými mouchami, jejichž počet již znatelně poklesl, ačkoli používá poloviny
svého jídla k tomu, aby zvenčí nalákal do pokoje další mouchy.
1. července. — Jeho pavouci jsou teď už stejně na obtíž jako jeho
mouchy a dnes jsem mu oznámil, že se jich musí zbavit. Mé rozhodnutí přijal se smutnou tváří, a tak jsem mu řekl, že alespoň některé z
nich tedy musí odstranit. Radostně souhlasil a já mu povolil stejnou
lhůtu jako předtím. Jak jsem byl u něho v pokoji, velmi se mi zhnusil. Dovnitř vlétla masařka, vypasená na mršině, a on ji chytil, několik vteřin ji vzrušeně držel mezi ukazováčkem a palcem, a než jsem
pochopil, co chce udělat, strčil ji do úst a snědl. Vyčinil jsem mu, ale
on mi klidně namítl, že je to velmi chutné a velmi zdravé; že je to
život, plný život, a dává to život i jemu. To mi vnuklo myšlenku,
prozatím ovšem ještě zcela mlhavou. Musím sledovat, jak se bude
zbavovat svých pavouků. Zřejmé se v mysli důkladně obírá nějakým
problémem; má totiž malý zápisník a neustále si do něho dělá poznámky. Celé stránky jsou popsány spoustou čísel, většinou jednotli- 69 -

vých číslic, sečítaných po kolonkách, a výsledky jsou znovu sečteny
v kolonkách, jako by dělal, jak říkají účtaři, nějakou bilanci.
8. července. — V jeho šílenství je jakási soustavnost a má nejasná
představa začíná dostávat přesnější tvar. Brzy však bude reálná, a
pak budeš muset, mé podvědomí, ustoupit svému vědoucímu bratru.
Několik dní jsem k svému příteli nezašel, abych tak poznal, zda nastala nějaká změna. Vše zůstalo při starém až na to, že se rozloučil s
některými svými miláčky a obstaral si nové. Podařilo se mu pořídit si
vrabce a trochu ho ochočil. Není těžké uhádnout, čím — pavouků je
už podstatně méně! Ty zbylé ovšem dále vydatně krmí mouchami,
které láká do pokoje vlastním jídlem.
19. července. — Děláme pokroky. Můj přítel má teď úplnou kolonii vrabců a jeho mouchy a pavouci jsou už skoro všichni decimováni. Když jsem k němu vešel, přiběhl ke mně a prohlásil, že mě
chce požádat o velkou laskavost — o hodně, hodně velkou laskavost;
přitom se ke mně lísal jako pes. Zeptal jsem se ho, oč jde, a on mi se
vzrušeným výrazem řekl:
„Kotě, rozkošné, malé, hlaďounké, hravé kotě, se kterým bych si
mohl hrát a které bych mohl cvičit a krmit — a krmit — a krmit!“
Taková žádost mě celkem nepřekvapila, všiml jsem si totiž, jak
mu jeho miláčkové rostou a sílí. Představa, že by jeho pěkná rodinka
vrabců byla vyhlazena stejným způsobem jako mouchy a pavouci, se
mi ovšem příliš nezamlouvala; řekl jsem mu proto, že si to ještě rozmyslím, a otázal se ho, zda by spíš než kotěti nedal přednost kočce.
Chtivost ho přemohla a vyhrkl:
„Ano, moc bych chtěl kočku! Bál jsem se, že byste mi kočku nepovolil, proto jsem poprosil jen o kotě. Koťátko by mi přece nikdo
neodmítl, že?“ Zavrtěl jsem hlavou a prohlásil, že to zatím nejde, že
však o tom budu přemýšlet. Obličej se mu protáhl a z jeho výrazu
jsem vycítil nebezpečí. Šlehl totiž po mně pohledem plným záští a
potměšilosti — jako by mě chtěl zabít. Je to jasně potenciální homicidní maniak. Teď ho budu s tou jeho touhou napínat na skřipec, tak
si ho vyzkouším a uvidím, co z toho vzejde; potom budu vědět víc.

- 70 -

Deset hodin večer. — Znovu jsem k němu zašel a zastihl ho, jak
zamyšleně sedí v koutě. Sotva jsem vstoupil, vrhl se přede mne na
kolena a úpěnlivě žadonil, abych mu povolil kočku, závisí prý na tom
jeho spása. Pochopitelně jsem neustoupil a jeho prosbu jsem odmítl.
Nato se beze slova otočil a hryzaje si nehty sedl si zpět do kouta, kde
jsem ho předtím našel. Půjdu se na něho podívat časné ráno.
20. července. — Navštívil jsem Renfielda časně ráno, dřív než se
ošetřovatel vydal na obchůzku. Našel jsem ho vzhůru, broukal si
písničku a právě sypal uspořeny cukr na okno. Zřejmě se zase pouštěl do lapání much; byl veselý a dobře naladěn. Rozhlédl jsem se po
ptácích, a když jsem je nikde nespatřil, zeptal jsem se ho, kde jsou.
Ani se neobrátil a odpověděl, že všichni ulétli. V pokoji bylo roztroušeno pár peříček a na polštáři byla kapka krve. Neřekl jsem ani
slovo, odešel jsem a nařídil ošetřovateli, aby mi hlásil, kdyby na něm
během dne zpozoroval něco zvláštního.
Jedenáct hodin dopoledne. — Ošetřoval mi právě oznámil, že
Renfieldovi se udělalo velmi nevolno a zvrátil spoustu peříček. „Podle mého názoru, pane doktore,“ řekl, „své ptáčky snědl; prostě je
pochytal a snědl syrové!“
Jedenáct hodin večer. — Dal jsem dnes večer Renfieldovi silné
narkotikum, aby tvrdě spal, a vzal si jeho zápisník, abych si ho prohlédl. Myšlenka, která mi poslední dobou vířila v mozku, se zformovala a má domněnka se ukázala opodstatněnou. Můj homicidní maniak patří do zvláštní skupiny. Budu muset pro něj vynalézt novou
klasifikaci a zatím ho budu nazývat zoofágním (život požírajícím)
maniakem; jeho touhou je absorbovat co největší počet životů a tohoto cíle se snaží dosáhnout kumulativním způsobem. Dával mnoho
much jednomu pavouku a mnoho pavouků jednomu ptáku, a potom
chtěl, aby kočka sežrala mnoho ptáků. Jak by byl postupoval dále?
Skoro by stálo za to experiment dokončit. Mít dostatečný důvod,
dalo by se to provést. Lidé se vysmívali vivisekci, a podívejme se
dnes na její výsledky! Proč by neměla věda dosáhnout pokroku ve
svém nejobtížnějším a nejdůležitějším úseku — v poznání mozku?
- 71 -

Odhalit tajemství alespoň jedné takové mysli — mít v rukou klíc k
představivosti alespoň jednoho šílence —, pak bych dokázal dovést
svůj vlastní vědní obor na takovou výši, ve srovnání s níž by BurdonSandersonova fyziologie nebo Ferrierova znalost funkcí mozkových
nebyly ničím! Mít jenom dostatečný důvod! Nesmím na to tolik myslet, jinak nakonec podlehnu pokušení; vyhovující důvod by totiž
mohl u mne přivodit zvrat, vždyť nakonec třeba mám i já podobně
výjimečný mozek, ne?
Jak správně ten člověk uvažoval; tohle ovšem šílenci v rámci svého duševního rozhledu dokáží vždycky. Rád bych věděl, za kolik
životů mu stojí člověk, anebo snad pouze za jeden? Svůj účet uzavřel
skoro přesně a dnes otevřel nové konto. Kolik lidí otevírá každým
dnem svého žití nové konto?
Vždyť jako by i pro mě ta včerejší ztráta nové naděje ukončila
můj dosavadní život, a tak jsem si vlastně i já otevřel nové konto. A
zřejmě to tak už zůstane, dokud mě nezhodnotí Velký účetní a neuzavře mé saldo ztrátovou nebo ziskovou položkou. Ach Lucy, Lucy,
nemohu se na vás zlobit, a nemohu se zlobit ani na svého přítele,
jehož štěstí je štěstím vaším; teď mi nezbývá než v beznaději čekat a
pracovat. Pracovat! Pracovat!
Kdybych jen mohl mít tak silný důvod jako můj ubohý šílený přítel, tak správný a nesobecký důvod, aby mě přiměl k práci, která by
byla opravdovým štěstím.

DENÍK MINY MURRAYOVÉ
26. července. — Mám starosti, a proto mě uklidňuje psaní poznámek; je to, jako bych si něco šeptala a současně tomu naslouchala. A navíc v sobě těsnopisné značky skrývají něco, co je odlišuje
od písma. Jsem nešťastná kvůli Lucy a kvůli Jonathanovi. Už dlouho
jsem od Jonathana nedostala zprávu a velmi mě to zneklidňovalo; ale
včera mi milý pan Hawkins, který je vždycky tak laskavý, poslal
Jonathanův dopis. Napsala jsem mu, jestli nemá od něho zprávu, a on
mi vzkázal, že právě obdržel přiložený list. Byl napsán na zámku
Dracula a obsahuje jednu řádku, v níž mi Jonathan oznamuje, že se
právě vydává na cestu domů. Tohle není vůbec Jonathanovi podobné,
- 72 -

nechápu to a jsem z toho celá nesvá. A Lucy, která je jinak tak zdravá, ke všemu trpí poslední dobou zase starým somnambulismem. Její
matka mě na to upozornila a rozhodly jsme se, že budu každou noc
zamykat dveře našeho pokoje. Paní Westernová má totiž utkvělou
představu, že náměsíčníci vždycky chodí po střechách nebo se procházejí na samém kraji skal, pak se náhle probudí a zřítí se dolů se
zoufalým výkřikem, který se rozlehne kolem dokola. Chudinka si
pochopitelně dělá o Lucy starosti, a řekla mi, že její manžel, Lucyin
tatínek, měl stejný návyk. Probouzel se v noci, oblékl se a vyšel ven,
pokud mu v tom někdo nezabránil. Lucy se má vdávat na podzim, a
už teď uvažuje o šatech a o zařízení domu. Chápu ji, dělám přece totéž, jenže Jonathan a já začneme svůj život velmi jednoduše a budeme mít co dělat, abychom vyšli. Pan Holmwood — vlastně ctihodný pan Arthur Holmwood, jediný syn lorda Godalminga — sem
velmi brzy přijede, jen co bude moci odjet z Londýna, protože zdravotní stav jeho otce není právě nejlepší. Myslím, že drahoušek Lucy
počítá minuty do jeho příjezdu. Chce ho vyvést nahoru k lavici na
hřbitovním útesu a ukázat mu krásy Whitby. Nejspíš ji znervózňuje
to čekání; až Arthur přijede, bude Lucy úplně v pořádku.
27. července. — Žádné zprávy od Jonathana. Začínám se o něho
dost strachovat, i když nevím proč. Ale strašné bych si přála, aby
napsal, aspoň jedinou řádečku. Lucy trpí somnambulismem víc než
jindy, každou noc přechází po pokoji a tím mě probouzí. Naštěstí je
tak teplo, že se nemůže nachladit; mě ovšem mé obavy a neustálé
buzení začínají zmáhat, takže se sama stávám nervózní a trpím nespavostí. Jinak se Lucy bohudík těší dobrému zdraví. Pan Holmwood
byl náhle odvolán k svému otci, který těžce onemocněl. Lucy mrzí,
že jejich setkání se odkládá, ale na její vzhled to nijak nepůsobí; trošičku zesílila a tváře jí jen kvetou. Nevypadá už tak chudokrevně
jako dřív. Kéž by to tak zůstalo!
3. srpna. — Uplynul další týden a stále žádné zprávy od Jonathana; kdyby napsal panu Hawkinsovi, ten by mi dal jistě vědět. Ach,
doufám, že není nemocen. Byl by určitě napsal. Občas se podívám na
jeho poslední dopis, ale nijak mě neuklidňuje. Neodpovídá jeho sty- 73 -

lu, i když je to určitě jeho rukopis. O tom nelze pochybovat. Minulý
týden se už Lucy tak často nebudila, zato je nějak podivně ve střehu,
až tomu nerozumím; připadá mi, jako by mě sledovala i ve spánku.
Zkouší dveře, a když zjistí, že jsou zamčené, hledá po celém pokoji
klíče.
6. srpna. — Další tři dny a stále žádné zprávy. Tohle napětí začíná
být nesnesitelné. Kdybych věděla, kam psát nebo kam odjet, hned by
mi bylo líp; jenže od posledního dopisu nikomu od Jonathana žádná
zpráva nedošla. Musím se jen modlit k Bohu, aby mě obrnil trpělivostí. Lucy je popudlivější než jindy, jinak je však v pořádku. Minulou noc to vypadalo dost hrozivě a rybáři říkají, že nás čeká bouře.
Snad se mi podaří sledovat její průběh a naučit se rozpoznávat jednotlivé povětrnostní úkazy. Dnes je zataženo a ve chvíli, kdy píši, je
slunce skryto za hustými mraky vysoko nad Kettlenessem. Všechno
je šedé — kromě zelené trávy, která se od šedi odráží jako smaragd;
šedé jsou drsné skály; nad šedým mořem, do něhož jako prsty zasahují písečné ostrohy, visí šedé mraky, na okrajích ozářené sluncem.
Mořské vlny se převalují nad mělčinami a písčinami a jejich šum
tlumí šedé cáry mlhy, postupující do vnitrozemí. Obzor mizí v šedé
mlze. Všechno je obrovské: mraky jsou nakupeny jako obří skály a
nad mořem se rozléhá hukot, znějící jako předzvěst zkázy. Semtam
je možno na pobřeží zahlédnout temné postavy, čas od času napůl
ponořené v mlze a podobající se „mužům chodícím jako stromy“.
Rybářské čluny plují o závod domů a pohupují se na vzdutém moři,
naklánějíce se až po odtokové otvory, jak pospíchají do přístavu.
Právě přichází pan Swales. Míří přímo ke mně a podle způsobu, jakým smekl klobouk, usuzuji, že má řečnou náladu…
Dojalo mě, jak velmi se ten starý chudák změnil. Když si ke mně
sedl, řekl mi velmi laskavě:
„Chci vám něco povědít, slečno.“ Viděla jsem, že je nesvůj, a proto jsem ho uchopila za zuboženou starou vrásčitou ruku a poprosila
ho, aby mluvil bez okolků. Ponechal svou ruku v mé a pravil:
„Bojím se, má milá, že sem vás asi všema těma vošklivejma věcma, co sem minulej tejden napovídal vo mrtvejch a podobně, pořádně vystrašil. Já to tak nemyslel a chci, abyste si to zapamatovala, až
- 74 -

tu nebudu. My starý lidi, kterejm už zdraví neslouží a který už jednou nohou stojíme v hrobě, neradi na to myslíme a nechcem mít
strach ze smrti. Proto sem si taky z toho dělal šoufky, abysem trošku
potěšil svý starý srdce. Ale, ať vás Pánbu miluje, slečinko, já se ani
trochu nebojím smrti, jenom nechci umřít, dokaď to nemusí bejt.
Stejně se můj čas už blíží, dyk sem starej a málokomu se podaří, aby
se dožil sta let. Má smrt je už tak blízko, že slyším, jak tý starý babě
sviští kosa. Za ňákej den zatroubí anděl smrti na pozoun a zavolá mě.
Nebuďte z toho smutná, má milá,“ konejšil mě, protože uviděl, že
pláči, „dyby třeba přišel tuhle noc, vůbec by mi nenapadlo vodmítnout jeho výzvu. Dyk život je třeba vlastně čekání na něco úplně
jinýho, než co sme dělali, a smrt je možná to jediný, nač mužem mít
spoleh. Ale já sem spokojenej, má milá, protože si už pro mě de a de
si rychle. Třeba je v tom větru, co je tam nad mořem a co nese s sebou zkázu a ztroskotání a žal a smutný srdce. Podívejte! Podívejte!“
náhle zvolal. „V tom větru a v tý mlze je něco, co zní a vypadá a
chutná a zapáchá jako smrt. Je to ve vzduchu; cejtím, jak se to blíží.
Bože, dej, abych nebyl smutnej, až mě k sobě zavoláš!“ Stařec oddaně zdvihl paže a smekl. Pohyboval ústy, jako by se modlil. Po několika minutách ticha vstal, potřásl mi rukou, pokřižoval mě, rozloučil
se se mnou a odbelhal se. To všechno mě dojalo a velmi rozrušilo.
Byla jsem ráda, když kolem mne přešel pobřežní strážce s dalekohledem v podpaždí. Zastavil se, aby si se mnou jako obvykle popovídal,
ale po celou dobu nespouštěl zrak z jakési záhadné lodi.
„Já vám se v ní nevyznám,“ řekl. „Podle vzhledu to je ruská loď,
ale tak divně se zmítá! Vůbec neví, co chce; zřejmě vidí, že se blíží
bouřka, ale nemůže se rozhodnout, jestli má vyplout na sever na volné moře, nebo přistát tady. Jen se podívejte! Kormidlují ji setsakramentsky, vždyť vůbec nedbá ruky držící kormidlo; při každém poryvu větru se totiž otáčí! No, zítra touhle dobou už o ní budeme vědět
víc.“

- 75 -

kapitola 7/
VÝSTŘIŽEK Z „DAILYGRAPHU“ Z 8. SRPNA
(Vlepený do deníku Miny Murrayové)
Od našeho dopisovatele ve Whitby
Zažili jsme jednu z největších a nejprudších bouří, jaké tu kdy byly zaznamenány, a její průvodní jevy byly podivné a nevídané. Panovalo dusno, ale nebylo nijak větší, než je v srpnu obvyklé. V sobotu
večer bylo neobvykle krásně a většina letních hostů se vypravila do
Mulgrave Woods, k zálivu Robina Hooda, do Rig Millu, Runswicku,
Staithesu a do dalších míst kolem Whitby. Parníky Emma a Scarborough pluly na výlety podél pobřeží a do Whitby i z Whitby proudily
početné zástupy výletníků. Počasí bylo neobvykle krásné až do
pozdního odpoledne; v té době si několik místních občanů, kteří často navštěvují hřbitov na Východním útesu a z této vyhlídky pozorují
rozlehlou mořskou pláň, rozprostírající se k severu a východu,
všimlo tmavých beránků, které se nečekaně objevily vysoko na nebi
na severovýchodě. To už vál od jihozápadu mírný vítr, označovaný v
meteorologickém názvosloví „Číslo 2: slabý vánek“. Službu konající
pobřežní strážce to ihned hlásil a starý rybář, který z Východního
útesu už déle než půl století sleduje povětrnostní úkazy, s jistotou
tvrdil, že se blíží silná bouře. Západ slunce, mizejícího uprostřed
záplavy bohatě zbarvených mraků, byl tak krásný a velkolepý, že
přilákal na cestu, vedoucí podél útesů k starému hřbitovu, početný
zástup, aby se tou nádherou pokochal. Ještě než se slunce přehouplo
přes černou hradbu Kettlenessu, rýsující se ostře na západním nebi,
doprovázela jeho sestup myriáda mraků nejrůznějších barev — ohnivá, purpurová, růžová, zelená, fialová a zlatá všech odstínů. Bylo
mezi nimi i několik nevelkých, ale úplně černých mráčků nejrůznějších tvarů, ostře se odrážejících jako obrovské siluety. Malíři jistě
nezanedbali příležitost a některé z kreseb „Preludia k velké bouři“
budou v příštím květnu určitě zdobit stěny Královského institutu a
Královské akademie. Nejeden kapitán se v té chvíli určitě rozhodl, že
jeho „kocábka“ zůstane v přístavu, než bouřka přejde. K večeru vítr
zcela ustal a o půlnoci panoval mrtvý klid, dusné vedro a ono obvyk- 76 -

lé napětí ve vzduchu, které spolu s blížící se bouří ovlivňuje každého
citlivého člověka. Na moři bylo jen velmi málo světel, protože se i
pobřežní parníky, které obvykle plují velmi blízko břehu, raději držely dál na moři, a bylo vidět jen několik rybářských člunů. Jediným
větším plavidlem byl cizí škuner s plně rozvinutými plachtami, plující zřejmě na západ. Než se loď ztratila z dohledu, vyvolávala ztřeštěnost či neschopnost jejích důstojníků nejrůznější komentáře a došlo i
k pokusům varovat ji, aby vzhledem k hrozícímu nebezpečí svinula
plachty. Dokud se nesetmělo, bylo vidět, jak se škuner s nepatrně se
třepotajícími plachtami lehce pohupuje na mírně vzdutém moři —
„Tak nehybně jako namalovaná loď na namalovaném oceánu.“
Krátce před desátou byla nehybnost vzduchu tak tíživá a ticho tak
hluboké, že bylo zřetelně slyšet bečení ovcí ve vnitrozemí a štěkot
psů v městě; jediným rušivým tónem ve velké harmonii ztichlé přírody byla kapela na molu, vyhrávající veselou francouzskou písničku. Krátce po půlnoci dolehl na břeh z moře záhadný zvuk a vysoko
ve vzduchu se rozlehl podivný, slabý, temný hukot. V této chvíli bez
varování bouře propukla. S rychlostí, která se tehdy zdála téměř neuvěřitelná a ani později ji vůbec nebylo lze pochopit, změnil se naráz
vzhled celé přírody. Vlny se vzdouvaly divočeji a divočeji, jedna se
převalovala přes druhou a v několika málo minutách se dosud hladké
moře podobalo burácejícímu a vše pohlcujícímu netvoru. Zpěněné
vlny zuřivě dorážely na plochý písčitý břeh a šplhaly se vzhůru po
srázných útesech; další se převalily přes mola a svou pěnou skropily
světla majáků, tyčících se na koncích obou mol ve whitbyském přístavu. Vítr burácel jako hrom a vanul tak prudce, že i silní muži se
stěží udrželi na nohou a ze všech sil se přidržovali železného zábradlí. Bylo nutno vyklidit mola od zvědavců, jinak by si totiž tato noc
vyžádala mnohem vyšší počet obětí. Obtíže a nebezpečí, způsobená
bouří, znásobila i hustá mlha, valící se od moře na pevninu — bílé,
vlhké, jako duchové se ženoucí chuchvalce, tak mokré, lepkavé a
sychravé, že si i člověk s malou představivostí mohl namlouvat, že se
duchové mořských utopenců dotýkají svých živých bratří sliznatýma
rukama smrti. Nejeden z nás se roztřásl, když se přes něj přehnal cár
- 77 -

mořské mlhy. Občas se mlha zvedla a objevilo se móře, ozářené
blesky, které se nyní míhaly jeden po druhém, následovány tak dunivým hromobitím, jako by prudký nástup bouřky roztřásl celou oblohu nad námi. Byla to místy velkolepá, neobyčejně úchvatná podívaná
— moře, vzdouvající se závratně vzhůru, chrlilo s každou vlnou do
výše obrovské chumáče bílé pěny, a bouře je uchvacovala a rozmetávala do vzduchu. Občas se objevil rybářský člun s roztrženou plachtou, spěchající v divoké rychlosti ukrýt se před vichrem, a někdy
bylo vidět bílá křídla racka zmítaného bouří. Na vrcholku Východního útesu byl umístěn nový reflektor, jehož nebylo dosud nikdy použito. Policisté, kteří ho měli na starosti, ho uvedli v činnost a ve chvílích, kdy mlha nevnikala na pevninu, jím pročesávali hladinu moře.
Jednou či dvakrát opravdu posloužil, a to ve chvíli, kdy rybářská loď,
přes jejíž palubu se již hnala voda, vplula prudce do přístavu a vedena paprsky se mohla zachránit před roztříštěním o molo. Jakmile
některý člun dosáhl bezpečí přístavu, vznesl se ze zástupu shromážděného na nábřeží výkřik radosti, který jako by na zlomek vteřiny
zadržel bouři, jenže vzápětí ho její nápor smetl do dáli. Netrvalo
dlouho a reflektor zachytil v jisté vzdálenosti škuner s napjatými
plachtami; zřejmě to bylo totéž plavidlo, které bylo spatřeno již dřív.
Mezitím se vítr obrátil k východu a divákům na útesu ztuhla krev v
žilách při představě hrozného nebezpečí, v němž se teď škuner octl;
mezi lodí a přístavem se totiž táhl dlouhý řetěz nízkých skalisek, kde
čas od času ztroskotala mnohá dobrá loď. A protože vítr teď vanul
jiným směrem, bylo zcela vyloučeno, aby škuner dosáhl vjezdu do
přístavu. Příliv právě téměř vrcholil, ale vlny byly tak vysoké, že za
jejich sedly se dal rozeznat písčitý břeh, a škuner s napjatými plachtami se hnal tak rychle, že podle slov jednoho starého mořského vlka
„určitě někde skončí, i kdyby to mělo být v pekle“. Vtom dorazil na
břeh další závan mořské vlny, hustší než všechny předcházející —
mohutná, vlhká bílá clona, která obepínala všechno jako rubáš. Lidem už nezbyl jiný smysl pro vnímání než sluch, protože burácení
bouře, údery hromu a jekot obrovských vln pronikaly lepkavou temnotou ještě hlasitěji než předtím. Paprsky reflektoru byly zaostřeny
na vjezd do přístavu a osvětlovaly východní molo, kde, jak se čekalo,
škuner ztroskotá. Lidé čekali, skoro nedýchali. Vtom se vítr stočil k
- 78 -

severovýchodu, v jeho prudkém závanu se mlha zdvihla a potom,
mirabile dictu, se mezi oběma moly objevil záhadný škuner. S plně
rozvinutými plachtami přeskakoval z vlny na vlnu, řítil se vpřed a
hnán vichrem vplul do bezpečí přístavu. Světlo reflektoru ho neopouštělo a všichni přihlížející se otřásli hrůzou — u kormidla byla
uvázána mrtvola a její skleslá hlava se v rytmu lodi kymácela sem a
tam. Nikoho jiného na palubě vidět nebylo. Sotva si lidé uvědomili,
že loď dorazila do přístavu téměř zázrakem, neřízena ničím jiným
než rukou mrtvého muže, zmocnilo se jich hluboké zděšení. Všechno
se ovšem odehrálo mnohem rychleji, než lze vypsat. Škuner se nezastavil, nýbrž se hnal dál a zarazil se teprve na nánosu písku a oblázků, který v jihovýchodním koutě u mola, čnícího do moře pod Východním útesem a známého pod jménem Tatehillské molo, naplavily
nesčetné přílivy a bouře.
Náraz, s nímž se loď zabořila do písčitého valu, byl prudký, a protože všechny zápory, lana a podpěry byly napjaty, část horního lanoví se s rachotem zřítila. Nejpodivnější však bylo, že přesně ve chvíli,
kdy se škuner dotkl břehu, vyřítil se z podpalubí, jakoby vymrštěn
nárazem, obrovský pes, rozběhl se a seskočil z přídě na písek. Namířil si to přímo k sráznému útesu, kde se hřbitov tak prudce svažuje
nad cestu k Východnímu molu, že některé z ležících náhrobních kamenů doslova přečnívají v místech, kde se pod nimi oddrolila část
útesu. Pes zmizel ve tmě, která tam, kam už paprsky reflektoru nedopadly, jako by ještě víc zhoustla.
V oné chvíli už nebyl na Tatehillském molu nikdo, protože všichni, jejichž domy jsou nedaleko, byli buď v posteli, nebo nahoře na
kopcích. První proto vylezl na palubu škuneru pobřežní strážce, který
konal službu na východní straně přístavu a okamžitě seběhl dolů k
malému molu. Muži obsluhující reflektor napřed ozářili vjezd do
přístavu, a když tam nic nespatřili, zamířili světlo na vrak a už je tam
ponechali. Strážce pádil na záď, a jak dorazil ke kormidlu, sehnul se,
aby je prohlédl, ale náhle, jakoby něčím otřesen, prudce uskočil. To
ovšem vzbudilo všeobecnou zvědavost a mnoho lidí se rozeběhlo k
lodi. Ze Západního útesu je k Tatehillskému molu přes zdvihací most
dost daleko, ale vás dopisovatel je celkem dobrý běžec a dostal se do
čela zástupu. Když jsem však dorazil k molu, byl tam už dav lidí,
- 79 -

jimž pobřežní stráž a policie bránily v přístupu na palubu. Díky
ochotě jednoho kapitána mi bylo jako novináři povoleno vystoupit na
palubu, a jsem proto jedním z několika málo svědků, kteří viděli
mrtvého námořníka, dokud byl ještě přivázán ke kormidlu.
Není divu, že pobřežní strážce byl překvapen nebo dokonce vyděšen; něco takového nelze příliš často vidět. Muž byl připoután jen ke
špici kormidelního kola za ruce, jednu přes druhou. Mezi dlaní a dřevem měl křížek; růženec, na němž křížek visel, byl ovázán kolem
obou zápěstí a kormidla, a obě ruce byly utaženy silným provazem.
Ten ubožák snad předtím nějakou dobu seděl, ale zmítání a vzdouvání plachet natolik roztáčelo kormidlo a cloumalo jím na všechny
strany, že se mu provaz, jímž byl připoután, zařízl do masa až ke
kosti. Všechno bylo přesně zaprotokolováno a lékař — dr. J. M. Caffyn z East Elliot Place 33 —, který se dostavil vzápětí po mně, prohlásil po zevrubné prohlídce, že muž už je dva dny mrtev. V jeho
kapse se našla pečlivě zazátkovaná láhev, prázdná až na malý svitek
papíru, který, jak vyšlo najevo, tvořil dodatek k lodnímu deníku. Pobřežní strážce prohlásil, že si muž musel svázat ruce sám a uzly utáhl
zuby. Skutečnost, že pobřežní strážce byl první na palubě, ušetří
možná později některé komplikace u námořního soudu; pobřežní
stráž se totiž nemůže dožadovat odměny, která podle práva připadne
té civilní osobě, jež první vstoupí na palubu vraku. Přesto se už rozhýbaly právnické jazyky a jeden mladý student práv hlasitě rozhlašoval, že nároky majitele stejně už zcela pominuly, protože jeho majetek je v takovém držení, které je v příkrém rozporu s ustanoveními o
nezcizitelném majetku; kormidelní kolo, tento symbol, ne-li důkaz
delegovaného vlastnictví, je totiž drženo mrtvou rukou. Není jistě
třeba zdůraznit, že mrtvý kormidelník byl důstojně odstraněn z místa,
kde konal svou čestnou stráž a hlídku až do smrti — houževnatost
tak ušlechtilá jako vytrvalost mladého Casabianky —, a přenesen
prozatím do márnice, než bude provedeno soudní ohledání.
Prudká bouře už pomalu slábne a její síla polevuje. Zástupy se
rozcházejí k domovům a obloha nad yorkshireskou pahorkatinou
začíná rudnout. Další podrobnosti o ztroskotané lodi, která tak zázračně našla za bouře cestu do přístavu, zašlu včas pro další vydání
vašeho listu.
- 80 -

Whitby
9. srpna. — Okolnosti provázející záhadné připlutí lodi ztroskotané za včerejší noční bouře jsou snad ještě pozoruhodnější než případ sám. Vyšlo najevo, že škuner je ruská loď z Varny jménem Demeter. Byla skoro úplně zatížena křemenným pískem a vezla jen nepatrný náklad — velké dřevěné bedny naplněné hlínou. Náklad byl
určen pro S. F. Billingtona, právního zástupce ve Whitby, The
Crescent 7. Ten se dnešního rána dostavil na palubu a formálně převzal zboží pro něj určené. Také ruský konzul převzal formálně za
rejdaře plavidlo a zaplatil všechny přístavní poplatky atd. Dnes se tu
nemluví o ničem jiném než o této podivné záležitosti. Úředníci ministerstva obchodu dbali co nejdůsledněji, aby se všechny formality
vyřídily podle platných předpisů. Celý případ vyvolal velký rozruch,
a proto jsou zřejmě rozhodnuti učinit vše, aby nemohlo ani dodatečně
dojít k nějakým stížnostem. Velký zájem mezi lidmi vyvolal pes,
který vyskočil na břeh, když loď uvázla, a mnoho členů Spolku pro
ochranu zvířat, jichž je ve Whitby značný počet, by se ho bylo rádo
ujalo. K všeobecnému zklamání však nebyl k nalezeni; nejspíš z
města úplně zmizel. Není vyloučeno, že se vylekal a utekl do vřesovišť, kde se dosud ze strachu skrývá. Někteří lidé hledí této možnosti
s obavami vstříc, protože pak by se tento pes, který je zřejmě divoký,
mohl stát pro okolí nebezpečným. Dnes brzy ráno byl nalezen velký
pes, nečistokrevný tarač, patřící jednomu uhlíři bydlícímu nedaleko
Tatehillského mola, na silnici proti skladu svého pána mrtvý. Zřejmě
se serval se soupeřem, který byl určitě velmi zuřivý; našli ho s rozervaným hrdlem a břichem rozsápaným jakoby prackou šelmy.
Později. — Laskavostí inspektora ministerstva obchodu mi bylo
umožněno nahlédnout do lodního deníku Demeter. Je s výjimkou
posledních tří dnů veden rádně, neobsahuje však nic mimořádně zajímavého kromě záznamů o pohřešovaných členech posádky. Větší
zájem ovšem vyvolala listina nalezená v láhvi, předložená dnes při
soudním ohledání mrtvoly. Nikdy jsem dosud nenarazil na podivnější
vyprávění, než jsou ta dvě. Protože není žádného důvodu, aby zůstala
utajena, bylo mi povoleno je uveřejnit, a proto vám je otiskuji. Vyne- 81 -

chávám pouze technické podrobnosti o navigaci a nákladu. Vypadá
to, jako by kapitán ještě před vyplutím na širé moře podlehl jakési
utkvělé představě, a ta se průběhem plavby vytrvale zvětšovala. Tento můj názor je ovšem třeba přijmout cum grano, protože píši podle
diktátu jednoho písaře z ruského konzulátu, který mi všechno vzhledem ke krátkosti času laskavě přeložil.

DENÍK „DEMETER“
Z Varny do Whitby
Zapsáno 18. července, neboť se dějí tak podivné věci, ze od této chvíle až do přistání povedu přesné záznamy.
6. července jsme skončili nakládání — křemenný písek a bedny s
hlínou. V poledne zdvižena kotva. Čerstvý východní vítr. Posádka:
pět lodníků, dva důstojníci, kuchař a já (kapitán).
11. července za úsvitu jsme vpluli do Bosporu. Turečtí celníci na
palubě. Bakšiš. Všechno v pořádku. Ve čtyři hodiny odpoledne odjezd.
12. července průjezd Dardanelami. Další celníci a vlajkový člun
pobřežní stráže. Opět bakšiš. Prohlídka důkladná, ale rychlá. Chtějí
se nás brzy zbavit. Za tmy jsme vpluli do Egejského moře.
13. července jsme minuli mys Matapan. Posádka s něčím nespokojena. Zřejmě vystrašeni, nechtějí o tom mluvit.
14. července. Menší starost s posádkou. Všichni muži jsou silní
chlapi, kteří se plavili se mnou už dříve. Prvnímu důstojníkovi se
nepodařilo zjistit, co neklape; jenom mu řekli, že něco se děje, a pokřižovali se. První důstojník dnes ztratil trpělivost a jednoho lodníka
udeřil. Očekával jsem pořádnou rvačku, ale byl klid.
Ráno 16. července oznámil první důstojník, že zmizel jeden člen
posádky, Petrovskij. Neumí to vysvětlit. Včera v noci držel čtyři hodiny stráž na levoboku, byl vystřídán Abramovem, nevrátil se už do
kajuty. Posádka sklíčenější než předtím. Všichni tvrdili, že takovou
věc čekali, nechtěli však říci víc, než že je něco na palubě. První důstojník s nimi pomalu ztrácí trpělivost; obává se vzpoury.
- 82 -

Včera, 17. července, přišel do mé kajuty jeden z lodníků, Olgaren,
a zděšeně mi oznámil, že podle jeho názoru je na palubě cizí muž. Při
stráži se ukryl před prudkým lijákem za palubní domek, a vtom spatřil, jak po schůdkách vystoupil na palubu vysoký hubený muž, který
se nepodobal nikomu z posádky, prošel přes palubu a pak zmizel.
Opatrně ho sledoval, ale když došel na příď, nikoho tam nezastihl, a
všechny průvlaky byly zavřené. Byl téměř šílený strachy a já se obávám, aby se panika nerozšířila. Zítra prohlédnu důkladně celou loď,
abych zabránil nejhoršímu.
Později téhož dne jsem svolal celou posádku a oznámil, že pořádně prohlédneme celou loď, protože se podle jejich názoru zřejmě
někdo na lodi skrývá. První důstojník se rozčilil; prohlásil to za nesmysl; ústupky takovým nesmyslným nápadům prý jenom muže demoralizují; k tomu, aby je uklidnil, mu prý postačí sochor. Poslal
jsem ho ke kormidlu a ostatní zahájili s lucernami bok po boku důkladnou prohlídku; ani jeden kout nezůstal neprozkoumán. Na lodi
jsou jenom ty velké dřevěné bedny, a proto tam nejsou žádné volné
kouty, kde by se někdo mohl skrývat. Po skončení prohlídky si posádka oddychla a uklidněné se vrátila do práce. První důstojník brblal, ale nic neřekl.
22. července. — Poslední tři dny špatné počasí a celá posádka má
neustále napilno s plachtami — není čas se bát. Muži už zřejmě zapomněli na strach. První důstojník má opět dobrou náladu a všechno
klape. Pochválil jsem posádku za práci v nepohodě. Minuli Gibraltar
a propluli Úžinou. Všechno v pořádku.
24. července. — Tahle loď je přece asi jen prokletá. O jednoho
člena posádky jsme už byli připraveni, vplouváme do Biskajského
zálivu a čekáme bouři, a přitom jsme přišli včerejší noci o dalšího
muže — zmizel. Skončil stráž stejně jako ten první, a nikdo ho už
nespatřil. Všech mužů se zmocnil neznámý strach; poslali mi petici s
žádostí, aby směli držet stráž ve dvojicích, bojí se zůstávat sami.
První důstojník zuří. Obávám se, že k něčemu dojde; buď on, nebo
lodníci se uchýlí k násilí.

- 83 -

28. července. — Čtyři pekelné dny, kdy to námi zmítalo jako ve
víru a vítr zuřil jako vichřice. Nikdo nespal. Všichni muži vyčerpáni.
Ani nevím, jak postavit stráže, protože nikdo už se neudrží na nohou.
Druhý důstojník ohlásil, že dobrovolně převezme stráž i kormidlo,
aby se ostatní mohli několik hodin prospat. Vítr se utišuje, moře dosud rozbouřené, ale loď se už tak nezmítá, pluje klidněji.
29. července. — Další tragédie. Na dnešní noc jsem nařídil stráže
po jednom, protože posádka je příliš unavena, než abych mohl stavět
dvojice. Když ranní stráž přišla na palubu, našla tam jenom kormidelníka. Zavolala na poplach a všichni vyšli na palubu. Důkladná
prohlídka, ale nikoho jsme nenašli. Jsme teď bez druhého důstojníka
a posádka je bez sebe strachy. Dohoda s prvním důstojníkem, že beze
zbraně nebudeme vycházet a pozorně budeme sledovat všechny podezřelé úkazy.
30. července. — Poslední noc. Mám radost, že se blížíme k Anglii. Počasí krásné, všechny plachty napjaty. Ulehl jsem zcela vyčerpán; tvrdě spal; probudil mě první důstojník se zprávou, že oba
strážní a kormidelník zmizeli. K obsluze lodi zbývám jen já sám s
prvním důstojníkem a dvěma lodníky.
1. srpna. — Dva dny mlha, a ani jedna loď v dohledu. Doufal
jsem, že v Lamanšském průplavu budu moci signalizovat o pomoc
nebo někde přistát. Nemám dost lodníků k obsluze plachet, musím
proto plout po větru. Neodvažuji se je svinout, už bych je nemohl
znovu vytáhnout. Mám pocit, že plujeme vstříc nějakému strašnému
osudu. První důstojník je teď sklíčenější než oba lodníci. Jako by ho
jeho tvrdá povaha nahlodávala zevnitř. Ale lodníci se už nebojí, pracují usilovně a trpělivě, připraveni na nejhorší. Jsou to Rusové, první
důstojník je Rumun.
2. srpna, půlnoc. — Z několikaminutového spánku mě probudil
výkřik kdesi před mými dveřmi. V mlze nic nebylo vidět. Vyběhl
jsem na palubu a srazil se s prvním důstojníkem. Rovněž prý uslyšel
výkřik a vyběhl, ale po hlídce ani stopy! O dalšího míň! Bože, po- 84 -

moz nám! První důstojník tvrdí, že už jsme jisté minuli Doverskou
úžinu; ve chvíli, kdy se mlha zvedla, muž vykřikl, zahlédl totiž North
Foreland. Pak tedy už jsme přímo v Severním moři a v téhle mlze,
která jako by plula s námi, nás může řídit pouze Bůh; a ten nás snad
opustil.
3. srpna. — O půlnoci jsem šel vystřídat muže u kormidla, ale
když jsem tam došel, nikoho jsem nenašel. Vítr byl silný, měli jsme
ho v zádech, a tak jsme nebočili. Bál jsem se odejít od kormidla, a
tak jsem zavolal prvního důstojníka. Za pár vteřin vyběhl jen ve
spodkách na palubu, vyděšený a se ztrhanými rysy. Zmocnil se mě
strach, že zešílel. Přistoupil až ke mně a chraptivým hlasem, s ústy
přitisknutými na mé ucho, jako by se bál, že by to i vzduch slyšel,
šeptal: „Je To tady, teď už to vím. Včera v noci jsem To na stráži
uviděl, vypadá To jako vysoký, hubený muž, bledý jako smrt. Stálo
To na přídi a hledělo dopředu. Připlížil jsem se k Tomu a vrazil jsem
do Toho nůž, jenže ten Tím projel, jako by to byl vzduch.“ Při těchto
slovech vytáhl nůž a prudce se jím rozmáchl. Nato pokračoval: „Ale
je To tady a já To najdu. Třeba To je v podpalubí, v jedné z těch beden. Vypáčím jednu za druhou a podívám se tam. Vy zatím buďte u
kormidla.“ A s varovným posunkem a prstem na rtech sestoupil dolů.
Právě se zdvihal rezavý vítr a já nemohl kormidlo opustit. Viděl
jsem, jak se vrací na palubu s bedničkou na nářadí a svítilnou a sestupuje průvlakem na přídi do podpalubí. Zbláznil se, dočista se
zbláznil, a pokoušet se ho zarazit nemá vůbec smysl. A na těch velkých bednách stejně nemůže nic zkazit. Jsou deklarovány jako „hlína“ a nanejvýš je snad trochu odtáhne, a tím jim vůbec neuškodí.
Zůstanu proto tady a budu hlídat kormidlo a přitom psát tyhle poznámky. Mohu jedině důvěřovat v Boha a čekat, až se mlha rozplyne. Potom, pokud bych nemohl s větrem za zády namířit do přístavu,
svinu plachty, budu klidně vyčkávat a signalizovat o pomoc…
Nyní už je téměř po všem. Zrovna když jsem už začal doufat, že
se první důstojník vrátí klidnější — slyšel jsem ho totiž, jak v podpalubí do něčeho buší, a práce mu jen prospěje — ozval se zdola průvlakem krátký, pronikavý výkřik, krev mi ztuhla v žilách, a na palubu vyskočil jako vystřelen z děla běsnící šílenec s koulejícíma se
- 85 -

očima a obličejem zrůzněným strachem. „Zachraňte mě! Zachraňte
mě!“ křičel a rozhlédl se po příkrovu mlhy. Jeho hrůza se změnila v
zoufalství a pevným hlasem řekl: „Raději pojďte se mnou, kapitáne,
než bude pozdě. On je tady. Už znám to tajemství. Moře mě před
ním zachrání, nic jiného opravdu nezbývá!“ Než jsem ze sebe mohl
vypravit jediné slovo nebo k němu přiskočit a chytit ho, vyhoupl se
na zábradlí a odhodlaně se vrhl do moře. I já teď už zřejmě znám to
tajemství. Tenhle šílenec mě tedy připravoval o jednoho muže po
druhém a teď je následoval sám. Bůh mi pomáhej! Jak zodpovím
všechny ty hrůzy, až připluji do přístavu? Až připluji do přístavu!
Dojde k tomu vůbec někdy?
4. srpna. — Neustále mlha, slunce ji neprorazí. Vím, že už svítá,
vždyť jsem námořník a musím to poznat. Neodvážil jsem se sestoupit
dolů, neodvážil jsem se opustit kormidlo, a tak jsem zůstal tady celou
noc a v šeru noci jsem To spatřil — Jeho! Bůh mi odpusť, ale první
důstojník měl pravdu, když skočil přes palubu. Je líp umřít jako člověk, nikdo nemůže mít námitky, jestliže námořník zemře v mořských
hlubinách. Jenže já jsem kapitán a nesmím opustit loď. Toho ďábla či
netvora však oklamu; jakmile mě začnou opouštět síly, přivážu si
ruce ke kormidlu, a zároveň s nimi tam přivážu to, čeho se On — To!
— neodváží dotknout. A tak zachráním svou duši i svou kapitánskou
čest, ať už se zvedne příhodný či nepříhodný vítr! Slábnu a noc už se
blíží. Kdyby mi teď znovu pohlédl do tváře, asi by mi už nezbýval
čas vykonat, co musím… Jestliže ztroskotáme, snad tuto láhev někdo
nalezne, a ti, kdo ji naleznou, třeba pochopí; a pokud nepochopí…
nu, pak budou alespoň vědět, že jsem splnil úkol, který mi byl svěřen. Nechť Bůh a Panna Maria a všichni svatí pomohou ubohé chybující duši, která se snaží dostát své povinnosti…
Porota pochopitelně nemohla vynést jednoznačný rozsudek. Žádný průkazní materiál se předložit nedal a nikdo nemůže dosvědčit,
zda se kapitán dopustil těch vražd, či nikoli. Lidé se téměř jednomyslně domnívají, že kapitán je prostě hrdina a má mu být vypraven
pohřeb na útraty obce.

- 86 -

Obřad se bude konat tím způsobem, že flotila člunů doprovodí
kapitánovu rakev proti proudu řeky Esk a pak bude dovezena zpět k
Tatehillskému molu. Odtud ji vynesou nahoru po schodech k opatství, kde bude uložena na hřbitově na útesu. Svou účast na této poslední cestě již ohlásili majitelé více než jednoho sta člunů.
Po onom velkém psu jako by se slehla zem; lidé jsou tím dost rozladěni, protože při nynějším stavu veřejného mínění by ho jistě město
adoptovalo. Zítra se koná pohřeb, a tak skončí jedno z mnoha „tajemství moře“.

DENÍK MINY MURRAYOVÉ
8. srpna. — Lucy byla celou noc neklidná a já jsem také spala jako na vodě. Bouře divoce zuřila a všechny stříšky nad komíny řinčely, že mi z toho běžel mráz po zádech. Kdykoli vítr prudce zadul,
zaznělo to jako výstřel ze vzdáleného děla. Lucy se kupodivu ani
neprobudila, ovšem dvakrát vstala a oblékla se. Naštěstí jsem se pokaždé včas probudila, spící Lucy jsem svlékla a uložila zpět na lůžko.
Somnambulismus je opravdu něco velmi podivného; jakmile její
úmysl zkříží nějaká fyzická akce, zapomene Lucy, co chtěla — pokud vůbec něco chtěla — a zase se skoro úplné podrobí běžnému
chodu života.
Obě jsme vstaly časně zrána a šly se podívat dolů do přístavu,
jestli se v noci něco nepřihodilo. Lidí tam bylo poměrně málo, a ačkoli slunce jasně zářilo a vzduch byl čistý a svěží, probíjely se velké,
sveřepě vypadající vlny, od nichž se bíle odrážela pěna na hřebenech,
úzkým vjezdem do přístavu jako bezohledný chlap, který si razí cestu
zástupem. Byla jsem celkem ráda, že Jonathan nestrávil minulou noc
na moři, nýbrž na pevnině. Jenže, ach, je vůbec už na moři či je ještě
na pevnině? Kde je a jak se mu daří? Začínám mít o něj hrozný
strach. Kdybych jen věděla, co dělat, a mohla vůbec něco dělat!
10. srpna. — Pohřeb nešťastného lodního kapitána byl velmi dojemný. Účastnily se ho snad všechny lodi z přístavu a celou cestu z
Tatehillského mola až nahoru na hřbitov nesli rakev jejich kapitáni.
Vypravila jsem se s Lucy poměrně brzy na naši starou lavičku. Zatím
- 87 -

doplula flotila člunů proti proudu až k Viaduktu a právě se vracela.
Měly jsme krásný výhled a sledovaly jsme smuteční průvod téměř po
celé jeho trase. Nešťastníka uložili k poslednímu odpočinku zcela
blízko naší lavičky, a tak když jsme se na ni ve vhodný okamžik postavily, viděly jsme všechno. Chudák Lucy byla velmi rozrušena.
Celou dobu byla neklidná a cítila se nesvá; ty noční můry jí určitě
škodí. V jednom je hrozně divná: zásadně mi nechce přiznat, že její
neklid je něčím vyvoláván; a pokud by snad byl, pak sama nechápe,
čím. Rozrušilo ji též, že ubohý pan Swales byl dnes ráno nalezen
mrtev se zlomeným vazem na naší lavici. Zřejmě se vylekal, tvrdí
lékař, a spadl pozpátku z lavice. Měl totiž v tváři výraz takového
úděsu a strachu, až očitým svědkům ztuhla krev v žilách. Ubohý
hodný stařec! Třeba spatřil svýma umírajícíma očima Smrt! Lucy je
tak jemná a citlivá, že vnější vlivy na ni doléhají mnohem silněji než
na jiné lidi. Ted právě ji vyvedla z míry jistá maličkost, jíž bych sama celkem nevěnovala pozornost, i když mám zvířata velice ráda.
Jeden z mužů, kteří přicházívají sem nahoru dívat se na lodi, měl s
sebou svého psa. Nikdy bez něho nechodí. Oba jsou tiší a nikdy jsem
neviděla toho muže se zlobit, ani neslyšela psa štěkat. Při pohřebním
obřadu odmítal pes jít k svému pánu, který seděl s námi na lavičce,
ale zůstával ve vzdálenosti několika yardů, štěkal a vyl. Pán mu domlouval napřed laskavě, potom přísněji a nakonec rozzlobeně; jenže
pes ani nepřiběhl, ani nepřestal štěkat. Byl jako posedlý, oči mu divoce svítily a srst měl zježenou jako kočičí ocas, když je Micka na
válečné stezce. Nakonec se jeho pán dopálil, přiskočil k němu, kopl
ho, chytil ho za zátylek a napůl přivlekl, napůl hodil na náhrobní
kámen, na němž je lavice postavena. Sotva se chudáček dotkl kamene, ztichl a začal se třást. Nesnažil se utéci, chvěl se však po celém
těle, celý se skrčil a vypadal vyděšeně; marně jsem se ho pokoušela
ukonejšit. Také Lucy ho velice litovala, nesnažila se ho však pohladit, nýbrž jenom na něj hleděla s výrazem zoufalství. Mám velké
obavy, že Lucy je příliš citlivá, než aby se její cesta životem mohla
obejít bez potíží. Dnes v noci se jí o tom všem bude určitě zdát. To
všechno dohromady — loď zavedená do přístavu mrtvým mužem;
jak byl s růžencem přivázán ke kormidlu; dojemný pohřeb; pes, napřed rozdivočelý, teď vystrašený — jí určitě poskytne látku pro sny.
- 88 -

Jistě bude nejlepší, aby šla spát tělesně unavená; vyvedu ji proto
na dlouhou procházku podél útesů až k zátoce Robina Hooda a zpět.
Po takové túře by opravdu neměla mít příliš velkou chuť v noci vstávat a chodit ve spaní.

kapitola 8/
DENÍK MINY MURRAYOVÉ
Týž den, 11 hodin večer. — Ach, jak já jsem unavená! Nebýt toho,
že jsem na sebe vzala povinnost vést si deník, tak jsem ho dnes neotevřela. Procházka byla moc hezká. Lucy dostala za chvíli báječnou
náladu, nejspíš díky několika roztomilým kravičkám, které nás přišly
na poli nedaleko majáku očichávat a k smrti nás vylekaly. Určitě
jsme na všechno zapomněly a uvědomovaly si jen svůj osobní strach,
a to zřejmě smazalo všechny minulé dojmy a my se cítily jako znovuzrozené. V zátoce Robina Hooda jsme bohatě posvačily v rozkošné starobylé hospůdce s arkýřem, vedoucím přímo na břeh pokrytý
mořskými chaluhami. Časopis New Woman by byl určitě šokován
naší chutí k jídlu! Muži jsou snášenlivější, Bůh jim žehnej! Cestou
domů jsme několikrát, vlastně mnohokrát odpočívaly a celou dobu
nám bušila srdce strachem z divokých býků. Lucy byla pořádně utahaná, a měly jsme proto v úmyslu jít co nejdřív na kutě. Přišel však
mladý pastor a paní Westenrová ho pozvala na večeři. Při večeři
jsme se s tím nudným panákem pořádně zapotily; dalo mi to obrovskou práci a cítím se jako hrdinka. Myslím, že jednoho dne se budou
muset páni biskupové sejít a přemýšlet o výchově nové generace
pastorů, kteří nepřijmou pozvání k večeři, ať už se na ně jakkoli naléhá, a kteří poznají, kdy jsou dívky unavené. Lucy spí a lehce dýchá.
Má růžovější tváře než obvykle a vypadá tak půvabně! Jestliže se pan
Holmwood do ní zamiloval, sotva jen ji spatřil v salonu, co by asi
řekl, kdyby ji spatřil teď? Redaktoři ženských časopisů začnou jednoho dne vyhlašovat, že by se mužům a ženám mělo dovolit, aby
jeden viděl druhého ve spaní ještě před nabídkou k sňatku či před
jejím přijetím. Jenže podle mého názoru se moderní žena v budoucnu
- 89 -

nespokojí, aby nabídky k sňatku pouze přijímala — ona je bude dávat sama! A jak pořádně to bude provádět, panečku! Trochu mě to
utěšuje. Jsem dnes večer moc šťastná, protože se Lucy zřejmě daří
líp. Snad už má opravdu to nejhorší za sebou, snad už ji přestanou ty
sny sužovat. A vědět, co je s Jonathanem, tak budu úplně šťastna…!
Bůh mu žehnej a ochraňuj ho!
11. srpna, 3 hodiny ráno. — Opět deník. Nespím, mohu tedy
klidně psát. Jsem příliš rozčilená, než abych spala. Jaké dobrodružství, jaký hrůzný zážitek jsme prožily! Sotva jsem sklapla deník,
usnula jsem… Pojednou jsem se úplně probudila a posadila. Svíral
mě pocit strašné úzkosti a prázdnoty. V pokoji byla tma, takže jsem
nemohla vidět na Lucyino lůžko; tiše jsem se k němu přikradla a
hledala ji po hmatu. Lůžko bylo prázdné. Rozškrtla jsem sirku a zjistila, že Lucy není v místnosti. Dveře byly zavřeny, nikoli zamčeny, a
já je přece zamkla! Obávala jsem se probudit její matku, které se
poslední dobou daří hůř, a tak jsem si jen přes sebe přehodila nějaké
šaty a hodlala vyběhnout ven ji hledat. Ještě před odchodem mi napadlo, že by mi šaty, které si oblékla, mohly poskytnout klíč k tomu,
kam ve spánku chtěla jít. Župan by znamenal dům, šaty venek. Župan i šaty byly na obvyklém místě. „Bohudík nemůže být daleko,“
oddychla jsem si, „má přece na sobě jenom noční košili.“ Seběhla
jsem dolů a nahlédla do obývacího pokoje. Tam nebyla! Pak jsem
nahlédla do všech nezamčených pokojů v domě a srdce mi svíral
neustále vzrůstající strach. Nakonec jsem došla ke dveřím haly a našla je otevřené. Nebyly otevřeny dokořán, ale zámek nezapadl. Zdejší
nájemníci dům každou noc velmi pečlivě zamykají, takže k mému
úleku Lucy zřejmě odešla jen v tom, co měla na sobě. Nebyl čas přemýšlet, co by se mohlo stát; všechny podrobnosti mi zastíral mlhavý,
vše převládající strach. Vzala jsem si velký tlustý šál a vyběhla ven.
Vykročila jsem do Crescentu, právě když odbíjela jedna, a nikde
nebylo vidět ani živáčka. Běžela jsem po Severní promenádě, ale
nikde ani stopa po bílé postavě, kterou jsem hledala. Z okraje Západního útesu nad molem jsem se podívala přes přístav až k Východnímu útesu ve strachu či naději — ani nevím —, že spatřím Lucy na
naší oblíbené lavici. Měsíc v úplňku jasně svítil, po nebi se hnaly
- 90 -

mraky černé jako uhel a vytvářely mihotavou diorámu světel a stínů.
Náhle pokryl mrak svým stínem kostel Panny Marie a jeho okolí a já
jsem vůbec nic neviděla. Sotva mrak zmizel, objevily se zříceniny
opatství a v úzkém pruhu jasného světla, jakoby vyťatého ostřím
meče, postupné vyvstával kostel a hřbitov. Mé očekávání se splnilo
— stříbrný svit měsíce dopadl na lavici se sněhově bílou postavou,
zakloněnou dozadu. Vtom se přihnal další mrak, takže jsem toho
moc nezahlédla, neboť téměř okamžitě vystřídal stín světlo. Zdálo se
mi však, že za lavicí, od níž se jasně odrážela bílá postava, stojí něco
temného a sklání se nad Lucy. Nepoznala jsem, co to bylo, zda člověk či zvíře. Dál jsem už nečekala a seběhla po příkrých schodech k
molu a po něm přes rybí trh k mostu; jedině tudy vedla cesta k Východnímu útesu. Město jako by bylo mrtvé, nikde ani živá duše. Byla
jsem ráda, vždyť jsem nechtěla, aby někdo věděl o Lucyině stavu.
Připadalo mi, že se čas zastavil a vzdálenost se vůbec nekrátí, a s třesoucími se koleny a těžce oddychujíc jsem stoupala po schodech
nahoru k opatství. Velmi jsem spěchala, a přesto mi připadalo, jako
by mi nohy zatěžovalo olovo a každý kloub mého těla byl úplně zarezavělý. Když jsem došla téměř až na konec schodů, byla jsem už
tak blízko, že jsem i v mihotavých stínech mohla rozeznat lavici s
bílou postavou. Nad dozadu zakloněnou Lucy se opravdu sklánělo
něco dlouhého a černého. Vyděšeně jsem zvolala: „Lucy! Lucy!“ a ta
postava zdvihla hlavu a z místa, kde jsem byla, jsem zahlédla bledou
tvář a rudé žhnoucí oči. Lucy neodpověděla a já jsem běžela dál k
vchodu na hřbitov. Když jsem tam vběhla, octl se mezi mnou a lavicí
kostel a asi na minutu jsem ztratila Lucy z očí. Jakmile jsem byla za
kostelem, mrak již přešel a měsíc svítil tak jasně, že jsem ji uviděla,
jak sedí s hlavou spočívající na opěradle lavice. Byla zcela sama,
široko daleko ani stopa po něčem živém. Sklonila jsem se nad ni a
zjistila, že dosud spí. Rty měla pootevřené a oddychovala — ne tak
lehce jako obvykle, ale těžce a trhaně, jako by se při každém vdechnutí namáhavě snažila vpravit vzduch do plic. Jak jsem se blížila,
zvedla ve spánku ruku a přitáhla si límeček noční košile blíž ke krku.
Přitom se trochu zachvěla, jako by se jí dotklo něco studeného. Přehodila jsem přes ni teplý šál a stáhla jí okraj těsně kolem krku, protože jsem se strachovala, aby se neroznemohla z nočního chladu; byla
- 91 -

příliš lehce oblečena. Bála jsem se probudit ji naráz, a tak jsem jí
velkým spínacím špendlíkem zachytila šál těsně u krku, aby mi nic
nebránilo v pohybech a abych jí mohla pomáhat. Strach mi však
zřejmě ochromoval ruce a já jsem byla tak nemotorná, že jsem ji asi
píchla nebo škrábla špendlíkem; chvílemi si totiž přikládala ruku ke
krku a sténala, i když již oddychovala klidněji. Když jsem ji pečlivě
zahalila, obula jsem jí své střevíce a začala ji jemně probouzet. Zpočátku nereagovala, ale zponenáhla spala čím dál tím neklidněji a občas vzdychla a zasténala. Jenže čas plynul příliš rychle a já ji chtěla
dostat co nejdříve domů; začala jsem s ní proto cloumat silněji, až
nakonec otevřela oči a probrala se. Vůbec se nezdála být překvapena,
že mě vidí; ani trochu si totiž neuvědomovala, kde vlastně je. Lucy
se vždycky s půvabem probouzí a rovněž při takové příležitosti, kdy
byla určitě celá prokřehlá a vylekaná z představy, že se neoblečená
probouzí na hřbitově, neztratila nic ze své líbeznosti. Lehce se chvěla
a přitiskla se ke mně. Přikázala jsem jí, aby okamžitě šla se mnou
domů, a ona bez jediného slova vstala, poslušná jako malé dítě. Cestou jsem si odřela nohu o ostrý kámen a Lucy zaslechla mé vyjeknutí. Zastavila se a naléhala, abych si obula své střevíce; odmítla jsem.
Když jsme však došly na pěšinu za hřbitovem, kde ještě byla kaluž
po bouřce, pomazala jsem si blátem jednu nohu o druhou, aby nikdo,
koho bychom snad cestou domů potkaly, nepostřehl, že jsem bosa.
Štěstí nám přálo a my se dostaly domů, aniž jsme na někoho narazily. Jednou jsme zahlédly, jak před námi přechází ulici nějaký
muž, zřejmě v nepříliš střízlivém stavu. Ukryly jsme se v jakýchsi
vratech, dokud nezmizel v jedné z příkrých úzkých uliček, jakých je
tady mnoho a kterým ve Skotsku říkají „wynds“. Srdce mi celou dobu bušilo tak silně, až jsem si občas myslela, že snad omdlím. Měla
jsem velký strach o Lucy, nejen o její zdraví, vždyť pobytem na nočním chladném vzduchu mohlo být vážně ohroženo, ale i o její pověst,
kdyby se o tom snad někdo dozvěděl. Když jsme došly domů a umyly si nohy, společně jsme se pomodlily a já ji uložila do postele. Než
usnula, poprosila mě — vlastně mě úpěnlivé žádala —, abych se nikomu o jejím nočním dobrodružství nezmínila, dokonce ani matce
ne. Zprvu jsem váhala a nechtěla to slíbit, ale při pomyšlení na zdravotní stav její matky, na rozrušení, které by zpráva o něčem takovém
- 92 -

vyvolala, i na možné překroucení celého příběhu — k němuž by určitě došlo, kdyby pronikl na veřejnost —, jsem s tím nakonec raději
souhlasila. Snad je to přece jen správné rozhodnutí. Zamkla jsem
dveře a klíč jsem si uvázala k zápěstí, takže mě doufejme už nic nevyruší. Lucy spí jako dudek; v dáli se vysoko nad mořem objevuje
odlesk svítání…
Téhož dne, v poledne. — Všechno klape. Lucy spala tak dlouho,
dokud jsem ji neprobudila, a zřejmě se celou noc ani neobrátila. To
noční dobrodružství jí snad ani trochu neublížilo; naopak, prospělo jí,
protože dnešního rána vypadá lépe než za posledních několik týdnů.
Je mi líto, že jsem byla tak neobratná a zranila ji spínacím špendlíkem. Málem to mohlo být dost vážné, vždyť má na hrdle propíchnutou pokožku. Nejspíš jsem jí uskřípla kousek uvolněné kůže a probodla ji, protože tam má dva malé rudé puntíky jako po bodnutí
špendlíkem, a na stužce noční košile měla kapku krve. Omluvila
jsem se jí a mrzela se na sebe, ale Lucy se smála, dobírala si mě a
prohlásila, že to ani necítí. Naštěstí to nemůže zanechat jizvy, ranky
jsou příliš drobné.
Téhož dne, v noci. — Strávily jsme klidný den. Vzduch byl jasný,
slunce zářilo a vál chladný větřík. Naobědvaly jsme se v Mulgrave
Woods, paní Westenrová tam jela po silnici a já s Lucy jsme šly podél útesu a setkaly jsme se s ní u brány. Bylo mi trochu smutno, protože jsem si uvědomovala, jak úplně šťastná bych byla, kdyby tu byl
se mnou Jonathan. Nezbývá mi ovšem než být trpělivá. Večer jsme
se procházely po promenádě, poslechly si několik hezkých melodií
od Spohra a Mackenzieho a odešly brzy na lože. Lucy vypadá klidněji než minulé dny a okamžitě usnula. Zamknu dveře a klíč si zase
vezmu k sobě, i když dnešní noc nečekám žádné potíže.
12. srpna. — Mé očekávání se nesplnilo; dvakrát za noc mě totiž
Lucy probudila, jak se pokoušela odejít z pokoje. Připadalo mi, že i
ve spánku ji poněkud mrzelo, že našla dveře zamčené, a zdráhavě se
vrátila na lože. Vzbudila jsem se za úsvitu; venku již švitořili ptáci.
Probudila se i Lucy a já jsem s potěšením shledala, že vypadá ještě
- 93 -

lépe než včera ráno. Snad se jí už opravdu vrátila její stará dobrá
nálada. Přišla ke mně, přitulila se a vyprávěla mi o Arthurovi. Já zase
jsem se jí svěřila se svými starostmi o Jonathana a ona se mě pokoušela konejšit. Přiznám se, že se jí to trochu podařilo; i když sympatie
nedokáží změnit fakta, přece jen mohou dopomoci, aby se dala lépe
unést.
13. srpna. — Další klidný den a do postele s klíčem na zápěstí jako předtím. Zase jsem se v noci probudila a zjistila, že Lucy sedí ve
spánku na lůžku a ukazuje na okno. Tiše jsem vstala, odhrnula záclony a vyhlédla ven. Měsíc jasně zářil a v jeho něžném svitu splývaly
obloha i moře v jediné velké a tiché tajemství, tak krásné, že se slovy
vůbec nedá popsat. V měsíční záři se přede mnou třepotal velký netopýr a střídavě přilétal a odlétal ve velkých vířivých obloucích. Jednou či dvakrát přiletěl až do mé blízkosti, ale zřejmě se mě polekal a
odletěl přes přístav směrem k opatství. Když jsem odstoupila od okna, Lucy už ležela a klidně spala. Po zbytek noci se už ani nepohnula.
14. srpna. — Celý den na Východním útesu, četla a psala. Lucy si
nejspíš tohle zákoutí zamilovala stejně jako já, a když nastane čas
odejít domů na oběd, svačinu nebo večeři, těžko ji odsud dostávám.
Dnes odpoledne prohodila podivnou poznámku. Vracely jsme se
domů k večeři a zastavily jsme se na horním konci schodiště vedoucího od Západního mola, abychom se jako obvykle pokochaly vyhlídkou. Slunce, zapadající daleko na nebi, právě klesalo za mys
Kettleness a Východní útes se starým opatstvím byl zalit rudým odleskem, který jako by všechno oblil překrásným růžovým oparem.
Chvíli jsme mlčely a pojednou Lucy zamumlala jakoby pro sebe:
„Zase ty jeho rudé oči! Jsou úplně stejné.“ Byl to tak podivný výrok a navíc byl vysloven tak znenadání, že jsem se úplně vylekala.
Nepatrně jsem se pootočila, abych na Lucy lépe viděla a nepůsobila
přitom dojmem, že na ni upřeně hledím, a zpozorovala jsem, že je v
jakémsi polospánku. Na obličeji měla záhadný výraz, z kterého jsem
nebyla moudrá; nic jsem tedy neřekla a jenom sledovala, kam míří
její pohled. Zdálo se mi, že se dívá na naši lavičku, kde seděla jakási
- 94 -

osamělá tmavá postava. Trochu jsem se polekala, protože i mně se na
okamžik zdálo, že ten člověk má velké rudé oči, planoucí jako ohně.
Tento dojem se však rozptýlil, jakmile jsem se podívala pozorněji.
Slunce se rudě odráželo od oken mariánského kostela za naší lavičkou, a jak sklouzávalo za obzor, měnil se lom paprsků a jejich odraz
natolik, že vyvolaly dojem, jako by se tam něco pohybovalo. Upozornila jsem Lucy na tenhle zvláštní jev a ona se prudce probrala ze
snění. Tvářila se však i dál smutně, snad si vzpomněla na onu hroznou noc tady nahoře. Nikdy o ní nemluvíme. Proto jsem nic neřekla a
šly jsme domů na večeři. Lucy rozbolela hlava a šla záhy na lůžko.
Když jsem se ujistila, že spí, vypravila jsem se na malou procházku.
Šla jsem podél útesů směrem na západ a vzpomínky na Jonathana ve
mně vyvolaly sladkobolnou náladu. Cestou domů jsem pohlédla nahoru na průčelí našeho domu v Crescentu; bylo ve stínu, ale měsíční
svit byl tak jasný, že vše na něm bylo zřetelně vidět. Spatřila jsem,
jak se Lucy vyklání hlavou z okna. Domnívala jsem se, že mě snad
vyhlíží; vytáhla jsem tedy kapesník a zamávala. Vůbec si toho nevšimla a ani se nehnula. Vtom se svit měsíce přehoupl přes roh budovy a jeho paprsky dopadly přímo na okno. Tam se jasně rýsovala
Lucyina hlava opřená o poprsník. Oči měla zavřené, tvrdě spala a
vedle ní sedělo na poprsníku cosi, co vypadalo jako velký pták. Vylekala jsem se, aby se nenachladila, a vyběhla jsem nahoru; ale když
jsem vešla do pokoje, vracela se právě v hlubokém spánku a těžce
oddychujíc k posteli. Ruku si přidržovala u krku, jako by ho chránila
před zimou. Neprobudila jsem ji, jen jsem ji teple přikryla. Bedlivě
jsem zamkla dveře a dovřela pevně okno.
Lucy vypadá velmi sladce ve spánku, je však bledší než obvykle a
rysy má unavené a ztrhané. Vůbec se mi nelíbí; obávám se, že ji něco
trápí. Kéž bych mohla zjistit co.
15. srpna. — Vstala jsem později než jindy. Lucy byla malátná a
unavená a neprobudila se, ani když nás volali k snídani. Spala dál. U
snídaně nás čekalo milé překvapení. Arthurovu otci se daří lépe a
vyslovil přání, aby se svatba konala co nejdříve. Lucy září tichým
štěstím a její matka se současně raduje i rmoutí. Později mi sdělila
důvody. Trápí ji, že přijde o dceru, ale těší ji, že Lucy bude mít brzy
- 95 -

někoho, kdo ji bude ochraňovat. Ubohá, drahá, hodná paní! Svěřila
mi, že už nad ní byl vynesen rozsudek smrti. Neoznámila to Lucy a
já jí musela slíbit, že toto její tajemství zachovám. Lékař jí sdělil, že
jí srdce slábne a že za několik málo měsíců musí zemřít. Ovšem jakýkoli náhlý úlek by jí kdykoli přivodil smrt, třebas už teď. Ach, jak
moudré bylo, že jsme se jí nezmínily o oné strašné Lucyině náměsíční noci!
17. srpna. — Celé dva dny ani řádka v deníku. Nechtělo se mi
psát. Jako by se nad naším štěstím snášel příkrov stínu. Žádné zprávy
od Jonathana, Lucy očividně slábne a hodiny její matky jsou téměř
sečteny. Nechápu, jak je možné, že Lucy takhle schází! Jí dobře, spí
dobře a je hodně na čerstvém vzduchu; ale po celou tu dobu jí růže
na tvářích blednou, den ode dne slábne a je unavenější a unavenější.
V noci ji slyším, jak lapá po vzduchu. Klíč od dveří mám vždycky
přivázán kolem zápěstí, Lucy ovšem vstává, přechází po pokoji a
sedává u otevřeného okna. Včera v noci jsem se probudila a přistihla
ji u otevřeného okna; pokoušela jsem se ji probudit, ale marně —
vypadalo to, že je v mdlobách. Nakonec se mi podařilo přivést ji k
sobě, byla však slabá jako třtina, dlouze a bolestně bojovala o dech a
přitom tiše plakala. Zeptala jsem se jí, proč vlastně byla u okna, ale
zavrtěla hlavou a odvrátila se. Doufám, že její nevolnost není zaviněna oním neblahým píchnutím spínacím špendlíkem. Když spala,
podívala jsem se jí na hrdlo, a drobné ranky se zřejmě nezhojily. Jsou
stále otevřené a snad i větší než dřív; okraje mají bělavé. Jsou to malé bílé skvrnky s rudými tečkami uprostřed. Jestli se za jeden dva dny
nezahojí, budu trvat na tom, aby si je prohlédl lékař.

DOPIS ADVOKÁTNÍ FIRMY F. BILLINGTON & SYN,
WHITBY,
FIRMĚ CARTER, PATERSON & SPOL., LONDÝN
17. srpna
„Vážení pánové,
v příloze Vám zasíláme dodací list na zboží, zaslané Vám prostřednictvím Great Northern Railway. Zásilku doručte ihned po pře- 96 -

vzetí na Kingscrosském nádraží do Carfaxu u Purfleetu. Dům je prozatím prázdný, ale v příloze naleznete klíče, z nichž každý je označen
štítkem.
Zásilku, kterou tvoří celkem padesát beden, laskavě složte v částečně rozbořené budově, patřící k usedlosti a označené písmenem A
na přiloženém náčrtku. Váš zástupce místo snadno pozná, protože je
to bývalá kaple tohoto panského sídla. Zboží je vypraveno vlakem
dnes večer v půl desáté a má být vyloženo na King’s Crossu zítra
odpoledne v půl páté. Protože si náš klient přeje, aby zboží bylo dodáno co nejrychleji, přistavte laskavě včas příslušné povozy a ihned
vypravte zboží na místo určení. Abychom vyloučili jakékoli zdržení
vyplývající případně z obvyklého uhrazování výloh u Vašich příslušných oddělení, přikládáme šek na deset liber (£ 10,—,—), jehož příjem nám laskavě potvrďte. Jestliže budou výlohy nižší než tato částka, račte přeplatek vrátit; jestliže budou vyšší, ihned Vám na Vaši
výzvu zašleme šek na úhradu nedoplatku. Při odchodu z domu račte
zanechat klíče v hlavní hale domu, kde si je majitel převezme po
příchodu; k odemčení použije duplikátů. Nepokládejte prosím za
porušení obchodní zdvořilosti, že Vás žádáme o všemožné urychlení
celé záležitosti.
V dokonalé úctě
SAMUEL F. BILLINGTON & SYN“

DOPIS FIRMY CARTER, PATERSON & SPOL.,
LONDÝN,
FIRMĚ BILLINGTON & SYN, WHITBY
21. srpna
„Vážení pánové,
potvrzujeme tímto příjem £ 10,—, — a vracíme Vám šek na
£ 1,17,9 za přeplatek podle přiložené stvrzenky. Zboží bylo dodáno
přesně podle instrukcí a klíc byl podle příkazu zanechán v hlavní
hale.
V dokonalé úctě za
CARTER, PATERSON & CO.“
- 97 -

DENÍK MINY MURRAYOVÉ
18. srpna. — Dnes jsem šťastná a píši na lavičce na hřbitově. Lucy se cítí podstatně lépe. Celou noc na dnešek dobře spala a ani jednou mě nevyrušila. Snad se jí už růže vrátí brzy na líčka, ačkoli je
stále chorobně bledá a vůbec nemá barvu. Chápala bych to, kdyby
byla chudokrevná, ale ona není. Je veselá, plná života a má dobrou
náladu. Snad už ji opravdu ta chorobná zamlklost opustila a dokonce
mi právě připomněla — jako bych vůbec nějaké připomenutí potřebovala — onu noc a jak jsem ji nalezla spící tady, přímo na této lavičce. Když mi to říkala, poklepávala lehce podpatkem na kamennou
náhrobní desku. „Tehdy mé ubohé nožičky mnoho hluku nenadělaly!“ řekla. „Chudák pan Swales by určitě řekl, že asi proto, abych
neprobudila Geordieho.“ Měla celkem sdílnou náladu, a tak jsem se
jí zeptala, jestli se jí tehdy v noci něco zdálo. Než odpověděla, nakrabatila roztomile čelo, o čemž Arthur — budu ho tak nazývat jako
ona — prohlašuje, že to má velmi rád; a já ho opravdu chápu. Pak
pokračovala svým zasněným způsobem, jako by se snažila vybavit si
to v paměti: „Ani to vlastně nebylo jako sen; připadalo mi to jako
skutečnost. Prostě jsem toužila být tady, na tomhle místě — nevím
proč, něčeho jsem se totiž bála — nevím čeho. Jenom si vzpomínám,
že jsem zřejmě ve spánku prošla ulicemi a přes most. V té chvíli právě vyskočila nějaká ryba a já jsem se naklonila přes zábradlí, abych ji
zahlédla. A jak jsem stoupala po schodech, zaslechla jsem štěkot
mnoha psů — jako by celé město bylo najednou plné štěkajících psů.
— Pak si jen mlhavě vzpomínám na něco dlouhého a temného s rudýma očima, jaké jsme tehdy viděly při západu slunce, a na to, že mě
najednou obklopilo něco velmi sladkého a zároveň velmi trpkého.
Pak mi připadalo, že klesám do hlubokých zelených vod, v uších mi
zněl zpěv, jaký snad slýchávají tonoucí, a pak jako by se všechno ode
mne vzdalovalo, jako by má duše opustila tělo a vznášela se ve vzduchu. Dokonce si matně vzpomínám, že v jedné chvíli byl Západní
maják přímo pode mnou a vzápětí jsem pocítila smrtelnou úzkost
jako při zemětřesení, probudila jsem se a zjistila, že mnou cloumáš.
Uviděla jsem tě ještě dřív, než jsem tě ucítila.“

- 98 -

Potom se rozesmála. Její smích působil poněkud neskutečně. Udivil mě a vůbec se mi nelíbil. Řekla jsem si, že ji raději přivedu na
jiné myšlenky; začala jsem proto rozhovor na jiné téma a Lucy zase
byla stejná jako dřív. Procházka na svěžím vzduchu ji osvěžila a bledé tváře jí zrůžověly. Její matka se zaradovala, když ji spatřila, a
všechny tři jsme strávily velmi šťastný večer.
19. srpna. — Sláva! Sláva! Sláva! Ačkoli to tak úplně slavné zase
není! Konečně zprávy od Jonathana! Ten drahoušek byl nemocný,
proto nepsal. Teď už se to nemusím bát myslet nebo vyslovit, když to
vím. Pan Hawkins mi poslal dopis a sám k němu připsal několik milých slov. Zítra ráno odjíždím přímo za Jonathanem. Bude-li třeba,
pomůžu ho ošetřovat a odvezu si ho domů. Pan Hawkins říká, že by
nebylo špatné, kdybychom se tam vzali. Tolik jsem se naplakala nad
dopisem té hodné sestřičky, až byl celý mokrý od slz; cítím to, když
mi teď leží na ňadrech. Ten dopis je o Jonathanovi a musí být blízko
mému srdci, protože on je v mém srdci. Cesta je už přesně stanovena
a zavazadlo připraveno. Vezmu si pouze jedny šaty na převlečení;
kufr mi později přiveze Lucy do Londýna a ponechá ho tam, dokud
si pro něj nepošlu, protože třeba… Víc psát už nesmím; všechno
ostatní si musím ponechat pro Jonathana, svého manžela. Zatím, než
se setkáme, mi musí přinášet útěchu dopis, který viděl a jehož se
dotýkal.

DOPIS SESTRY AGATHY Z NEMOCNICE SV.
JOSEFA A SV. MARIE V BUDAPEŠTI SLEČNĚ
WILHELMINĚ MURRAYOVÉ
12. srpna
„Vážená slečno,
píši na přání pana Jonathana Harkera, který sám nemá dost sil
psát, ačkoli díky Pánubohu a svatému Josefu a Panně Marii se již
pozdravuje. Je v naší péči již téměř šest týdnů, měl prudký zánět
mozkových blan. Požádal mě, abych Vám tlumočila jeho pozdravy a
vzkázala Vám, že současně píši za něho i panu Peteru Hawkinsovi z
Exeteru, jehož mám uctivě pozdravovat. Mám mu také vyřídit, že se
- 99 -

omlouvá za zpoždění a že všechny uložené práce provedl. Pan Harker bude před návratem potřebovat několikatýdenní rekonvalescenci
v našem horském sanatoriu. Současně Vám mám vyřídit, že nemá s
sebou dost peněz a že by svůj zdejší pobyt rád zaplatil, aby jiní, kteří
pomoc potřebují, nebyli o ni zkráceni.
Se srdečnými pozdravy a požehnáním
SESTRA AGATHA
P.S. — Protože můj pacient právě spí, otevírám tento dopis, abych
ho doplnila. Pan Harker mi všechno o Vás pověděl, i to, že se zakrátko stanete jeho manželkou. Žehnám Vám oběma!
Pan Harker utrpěl nějaký strašný otřes — jak tvrdí náš pan doktor
— a ve svém deliriu blouznil o hrozných věcech: o vlcích a jedu a
krvi, o přízracích a démonech a bojím se napsat, o čem ještě. Dbejte
neustále bedlivě na to, aby ho na dlouhý čas nic takového nerozrušovalo; následky choroby, kterou prodělal, totiž tak rychle nezmizí.
Byli bychom měli napsat už mnohem dřív, jenže jsme neznali jeho
přátele a u něho se nenašlo nic, co by nám poskytlo vodítko. Přijel
vlakem z Kolozsváru a tamní přednosta stanice řekl průvodčímu, že
přiběhl na nádraží a naléhal, že chce jízdenku domů. Z jeho rozčilených výkřiků poznali, že je Angličan, a proto mu dali jízdenku až do
konečné stanice na oné trati.
Buďte ujištěna, že je o něho dobře pečováno. Svou dobrotou a
laskavostí si nás všechny získal. Opravdu se dobře zotavuje a nepochybuji, že za několik týdnů bude zcela v pořádku. Ale pro jistotu
buďte na něho opatrná. Modlím se k Bohu a svatému Josefu a Panně
Marii, aby Vám oběma dopřáli mnoho, mnoho šťastných let.“

DENÍK Dr. SEWARDA
19. srpna. — Dnes večer u Renfielda podivná náhlá změna. Asi k
osmé hodině se ho zmocnilo jakési vzrušení a začal čenichat po pokoji jako ohař na stopě. Ošetřovatele jeho chování překvapilo, a protože ví, že se o něho zajímám, pobídl ho k řeči. Obvykle je Renfield
k ošetřovateli uctivý, jenže dnes večer se prý choval úplně povýšeně.
Neprojevil sebemenší ochotu k rozhovoru. Řekl jedině:
- 100 -

„S vámi mluvit nechci; teď jste úplná nicka, Mistr je nablízku.“
Ošetřovatel se domnívá, že se ho zmocnila nějaká nečekaná náboženská posedlost. V tom případě musíme ovšem počítat se záchvaty,
protože silný člověk s vražednou, a současně náboženskou posedlostí
může být nebezpečný. Je to velmi úděsná kombinace. V devět hodin
jsem k němu zašel. Choval se ke mně stejně jako k ošetřovateli; cítil
se tak povzneseně, že mu rozdíl mezi mnou a ošetřovatelem připadal
nicotný. Vypadá to na náboženskou posedlost a zřejmě se brzy bude
považovat za Pánaboha. Pro všemohoucí bytost jsou přece tyhle nepatrné rozdíly mezi lidmi úplně bezvýznamné! Jak snadno se tihle
šílenci prozradí! Skutečný Bůh nedá ani vrabci ze střechy spadnout,
avšak Bůh stvořený lidskou ješitností nevidí rozdíl mezi orlem a
vrabcem. Ach, kdyby jen lidé věděli!
Renfieldovo vzrušení se stupňovalo asi půl hodiny či ještě déle.
Naoko jsem se tvářil, jako bych mu nevěnoval vůbec žádnou pozornost, bedlivě jsem ho však sledoval. Pak se mu náhle v očích mihl
onen poťouchlý pohled, jaký vídáme pokaždé, když si šílenec něco
usmyslí, a začal rozpačitě kroutit hlavou a krkem, což je typickým
znamením pro zkušené ošetřovatele choromyslných. Poměrné se
zklidnil, přistoupil k lůžku, rezignovaně usedl na pelest a strnule hleděl do prázdna. Ve snaze zjistit, zda jeho netečnost je opravdová či
pouze předstíraná, pokoušel jsem se zavést rozhovor na jeho miláčky
a tím jako pokaždé vyvolat jeho pozornost. Zprvu neodpovídal, ale
za chvíli nedůtklivě odsekl:
„K čertu s nimi! Ani za mák mi na nich nezáleží!“
„Cože?“ podivil jsem se. „Přece mi nechcete namluvit, že vám na
pavoucích nezáleží?“ (Pavouci jsou právě teď jeho koníčkem a zápisník je plný sloupců nízkých čísel.) Renfield záhadně odpověděl:
„Pohled na družičky naplňuje radostí oči, jež čekají na příchod
nevěsty; když se však nevěsta blíží, pak oči naplněné slzami již nevnímají světlo družiček.“
Renfield odmítl podat bližší vysvětlení a celou dobu, kdy jsem byl
u něho, seděl zatvrzele na lůžku.
Jsem dnes velmi sklíčen a unaven. Musím neustále myslet na Lucy a na to, jak všechno mohlo být jiné. Jestliže ihned neusnu — chloral, ten moderní Morfeus, C2HCl3O·H2O! Musím si dát pozor, aby se
- 101 -

z toho nevyvinul návyk! Ne, dnes večer si žádný nevezmu! Myslil
jsem na Lucy a tuto vzpomínku přece nemohu takhle znesvětit! Nepůjde-li to jinak, nebudu dnes spát…
Jsem rád, že jsem pojal toto rozhodnutí, a jsem ještě raději, že
jsem je dodržel. Převaloval jsem se ze strany na stranu, a právě když
odbila druhá, přiběhl ke mně noční hlídač se vzkazem z oddělení, že
Renfield utekl. Rychle jsem se oblékl a seběhl okamžitě dolů; můj
pacient je příliš nebezpečný na to, abychom ho nechali volně pobíhat
po okolí. Jeho utkvělé představy by se mohly ve vztahu k lidem projevit velmi škodlivě. Ošetřovatel už na mě čekal. Řekl, že se ještě
před necelými deseti minutami podíval špehýrkou do pokoje a viděl
ho zřejmě spícího na lůžku. Jeho pozornost vyvolal řinkot vypáčeného okna. Rozeběhl se zpátky a zahlédl v okně už jen Renfieldovy
nohy. Ihned pro mě vzkázal. Renfield měl na sobě pouze noční košili
a nemohl utéci příliš daleko. Ošetřovatel se domníval, že raději bude
sledovat oknem směr, kam běží, než aby se ihned za ním vydal, protože by se mu mohl ztratit z dohledu dřív, než by stačil vyběhnout
dveřmi z domu. Ošetřovatel je totiž silný chlapík a oknem by neprolezl. Já jsem štíhlý, a tak jsem s jeho pomocí vylezl oknem, nohama
napřed; bylo jen několik stop nad zemí, takže jsem seskočil bez pohromy. Ošetřovatel mě upozornil, že pacient zabočil doleva a běžel
přímo dál. Utíkal jsem o sto šest, a když jsem proběhl stromořadím,
zahlédl jsem jakousi bílou postavu, jak přelézá vysokou zeď, oddělující náš pozemek od parku obklopujícího opuštěný dům.
Běžel jsem ihned zpátky a nařídil hlídači, aby okamžitě sehnal tři
čtyři muže a přišel s nimi za mnou do carfaxského parku pro případ,
že by se náš kamarádíček bránil. Sám jsem si zatím opatřil žebřík,
vylezl na zeď a seskočil na druhou stranu. Ještě jsem zahlédl, jak
Renfield právě mizí za rohem domu. Rozeběhl jsem se za ním a našel
ho na opačné straně domu, jak se tiskne k starým, kovaným dubovým
dveřím kaple. Něco zřejmě někomu říkal, ale bál jsem se přiblížit se
k němu na doslech; byl by se totiž mohl polekat a utéci. Honit letící
roj včel je maličkost ve srovnání se stíháním polonahého šílence,
posedlého myšlenkou na útěk! Za několik minut jsem však postřehl,
že vůbec nevnímá, co se kolem něho děje, a tak jsem se odvážil k
němu blíž — tím spíš, že moji lidé už mezitím přelezli zeď a obkli- 102 -

čovali ho. Zaslechl jsem, jak říká: „Přišel jsem na vaši výzvu, Mistře.
Jsem vaším otrokem a vy mě odměníte, protože vám budu věrný. Už
dlouho se vám zdáli kořím. Teď, kdy už jste nablízku, čekám na vaše
rozkazy, a vy mě jistě, drahý Mistře, neopomenete, až budete rozdílet
své lahůdky!“ Přece jen to je starý chtivý žebrák! I ve chvíli, kdy se
domnívá, že je skutečně v boží blízkosti, myslí pouze na chléb a ryby. Má podivuhodně propletené utkvělé představy. Když jsme k němu přiskočili, bránil se jako tygr. Má neobyčejnou sílu a připomínal
spíš divokou šelmu než člověka. Ještě nikdy jsem neviděl tak rozzuřeného šílence a doufám, že něco takového už nikdy nespatřím. Jaké
štěstí, že jsme včas odhadli jeho sílu i nebezpečnost! Člověk jeho síly
a odhodlání by dokázal napáchat strašnou spoušť, dříve než by ho
zdolali. Ani ten lotr Jack Sheppard by se nevyprostil ze svěrací kazajky, kterou jsme mu navlekli, a v cele s vypolštářovanými stěnami
jsme ho připoutali řetězem ke zdi. Občas spustí strašný řev, ale ještě
hrůzněji působí zámlky a z každého jeho obratu a pohybu vyzařuje
touha vraždit.
Teď zrovna pronesl první srozumitelná slova: „Budu trpělivý,
Mistře. Přichází to — přichází — přichází!“ Vzal jsem to tedy na
vědomí a odešel. Byl jsem příliš rozčilen, než abych usnul, ale deník
mě uklidnil a teď už věřím, že mi dnes v noci bude dopřáno trochu
spánku.

kapitola 9/
DOPIS MINY HARKEROVÉ LUCY WESTENROVÉ
Budapešť, 24. srpna
„Má nejdražší Lucy,
vím, že se celá třeseš na novinky ovšem, co se přihodilo od našeho rozloučení na whitbyském nádraží. Nuže, má milá, dojela jsem
v pořádku do Hullu, stihla loď do Hamburku a odtamtud vlak až sem.
Na cestu samu si už skoro ani nedokážu vzpomenout, věděla jsem
jen jediné, že jedu za Jonathanem, a že bych tedy toho měla co nejvíce naspat pro případ, že ho budu muset ošetřovat… Svého miláčka
- 103 -

jsem našla strašně bledého, vyhublého a zesláblého. Z očí mu zmizela všechna odhodlanost a z obličeje ona klidná důstojnost, o nichž
jsem Ti vyprávěla. Je z něho úplná lidská troska a vůbec si nepamatuje, co se mu v minulých týdnech přihodilo, nebo přinejmenším
chce, abych tomu věřila, a já se ho nikdy nebudu vyptávat. Utrpěl
nějaký strašný otřes a bojím se, že vzpomínání by mohlo mít nepříznivý účinek na jeho mozek. Sestra Agatha, takové dobračisko a rozená ošetřovatelka, mi řekla, že blouznil o příšerných věcech, když
nebyl při smyslech. Prosila jsem ji, aby mi o tom něco pověděla, ale
ona se jenom pokřižovala a odmítla mi cokoli sdělit. Blouznění nemocných jsou prý boží tajemství, a jestliže je ošetřovatelka při výkonu povolání vyslechne, nesmí je prozradit. Je to milá, dobrá duše, a
když příštího dne uviděla, že se rmoutím, vrátila se k této záležitosti
a prohlásila, že není pro ni možné mluvit o tom, o čem můj miláček
blouznil. Pak však dodala: ‚Jedno vám říci mohu, má milá: netýkalo
se to ničeho, co by si mohl vyčítat, a vy jako jeho budoucí manželka
nemáte žádný důvod k starostem. Nezapomněl ani na vás, ani na to,
čím vám je povinován. Jeho strach se týkal věcí závažných a hrozných, které jsou mimo dosah každého smrtelníka.‘ Ta zlatá duše si
zřejmě myslela, že bych mohla žárlit, jestli se snad ten můj ubohý
miláček nezamiloval do nějaké jiné dívky. Jako bych já mohla na
Jonathana žárlit! Ale přesto se Ti tichounce přiznám, má milá, že
mnou prolétl záchvěv radosti, když jsem si uvědomila, že příčinou
jeho utrpení není žádná jiná žena. Sedím teď u jeho lůžka, abych mu
viděla do obličeje, když spí. Právě se probouzí…! Sotva se probudil,
chtěl na mně svůj plášť, aby si něco vyndal z kapsy. Poprosila jsem
sestru Agathu a ta přinesla všechny jeho věci. Zahlédla jsem mezi
nimi i jeho zápisník a hodlala jsem ho požádat, abych do něho směla
nahlédnout — věděla jsem totiž, že bych snad tam mohla nalézt klíč
k jeho utrpení —, jenže Jonathan mi zřejmě vyčetl toto přání z očí a
poslal mě k oknu, protože prý chce zůstat chvíli sám. Pak mě zavolal
k sobě, a když jsem k němu přistoupila, držel ruku na zápisníku a
velmi slavnostně pravil: ‚Wilhelmino,‘ — a tu jsem pochopila, že
mluví smrtelně vážně, protože od chvíle, kdy mě požádal o ruku, mě
tímto jménem už víc neoslovil, ‚jistě víš, má drahá, jaké mám názory
na důvěru, jež má být mezi manželem a manželkou: nic si nemají
- 104 -

zatajovat, nic před sebou skrývat. Utrpěl jsem velký otřes, a když se
pokouším vzpomenout si, co to vlastně bylo, cítím, jak se mi motá
hlava, a nevím, zda to všechno byla skutečnost nebo sen šílence. Víš
přece, že jsem měl zápal mozkových blan, a ten může vyvolat šílenství. To tajemství je tady uvnitř a já je nechci znát. Naším sňatkem
chci začít úplně nový život. (Rozhodli jsme se totiž, má drahá, že se
vezmeme, jen co se provedou všechny formality.) Chceš, Wilhelmino, sdílet se mnou mou nevědomost? Tady máš zápisník. Vezmi si
ho a ponech si ho; chceš-li, tak si ho přečti, ale mně se nikdy o ničem
nezmiňuj, pokud by mě ovšem nějaká svatá povinnost nepřiměla
vrátit se k oněm hořkým chvílím tady zaznamenaným, ať už jsem je
probděl či prosnil, zdráv nebo šílený.‘ — Vyčerpaně klesl nazpět a já
mu s polibkem vložila zápisník pod polštář. Poprosila jsem sestru
Agathu, aby nám představená povolila uzavřít sňatek dnes odpoledne, a teď čekám na její odpověď…
Právě přišla a oznámila mi, že poslali pro kaplana anglické misijní
kaple. Za hodinu uzavřeme sňatek, nebo jen co se Jonathan probudí…
Lucy, ten okamžik uplynul jako voda. Měla jsem velmi slavnostní
pocit, ale současně jsem byla moc, moc šťastná. Jonathan se probudil
za víc než hodinu a všechno už bylo připraveno. Posadil se na lůžku,
za záda mu narovnali polštáře, a své ‚Ano‘ pronesl pevným a zvučným hlasem. Já sama jsem stěží mohla promluvit, srdce mi totiž tak
přetékalo, že i toto jediné slovo jako by mě dusilo. Sestřičky byly
strašně milé. Dej Bůh, abych nikdy, nikdy nezapomněla ani na ně,
ani na tu hlubokou a sladkou odpovědnost, kterou jsem na sebe vzala. Musím Ti povědět o svém svatebním daru. Když mě kaplan a
sestřičky nechali o samotě s mým manželem — ach, Lucy, právě
jsem poprvé napsala slova ‚můj manžel‘ —, tedy když mě nechali o
samotě s mým manželem, vytáhla jsem zpod polštáře Jonathanův
zápisník, zabalila ho do bílého papíru, převázala ho bledě modrou
stužkou, kterou jsem měla kolem krku, uzel jsem zapečetila pečetním
voskem a jako pečeti jsem použila snubního prstenu. Pak jsem balíček políbila, ukázala ho svému manželu a oznámila mu, že ho tak
nechám po celý náš život jako vnější viditelný důkaz naší vzájemné
důvěry a že ho nikdy nerozpečetím, pokud by to snad nebylo nezbyt- 105 -

ně nutné kvůli němu nebo kvůli nějaké závažné povinnosti. Nato mi
Jonathan sevřel ruku do své, a ach, Lucy, bylo to poprvé, co uchopil
ruku své ženy, a prohlásil, že to je ta nejkrásnější věc na celém širém
světě a že by v případě nutnosti ochotně prožil znovu celou minulost,
jen aby znovu získal mou ruku. Ten chudáček milý chtěl zřejmě říci
jen ‚část minulosti‘, zřejmě totiž dosud nemá představu o čase a vůbec se nepodivím, bude-li si zpočátku plést nejen měsíce, ale i roky.
Co jsem mu tedy na to mohla odpovědět, má drahá? Jen to, že
jsem nejšťastnější ženou na celém širém světě a že mu nemohu dát
než sebe, svůj život a svou důvěru, a spolu s tím svou lásku a oddanost pro všechny dny svého života. A když mě potom, má drahá,
políbil a svýma ubohýma slabýma rukama přitáhl k sobě, bylo to
jako náš vzájemný velmi slavnostní slib…
A víš vůbec, drahá Lucy, proč Ti tohle všechno píši? Nejenom
proto, že mě to naplňuje nezměrným štěstím, ale i proto, že jsi mi
byla a stále jsi neobyčejně drahá. Když jsi vyšla ze školních lavic,
aby ses připravovala na společenský život, bylo mi dopřáno být Ti
přítelkyní a rádkyní. Chci, abys teď viděla očima přešťastné ženy, až
kam ji dovedl smysl pro povinnost, ať i Ty jsi ve svém manželském
životě šťastná jako já. Dej Bůh, má drahá, aby Ti život splnil všechna
očekávání, aby byl dlouhým dnem plným slunce, bez drsného větru,
bez opomenutých povinností a nedůvěry. Nesmím Ti přát život bez
bolesti, protože ten není možný; doufám však, že budeš vždycky tak
šťastná, jak já jsem řeď. Sbohem, má drahá! Toto psaní ihned odešlu
a snad Ti velmi brzy zase napíši. Musím skončit, Jonathan se probouzí — musím pečovat o svého manžela.
Tvá milující MINA HARKEROVÁ“

DOPIS LUCY WESTENROVÉ MINĚ HARKEROVÉ
Whitby, 30. srpna
„Má nejdražší Mino,
posílám Ti moře pozdravů a milióny polibků, a ať už jsi brzy ve
svém domově se svým manželem. Nemohla bys uspíšit Váš příjezd
domů a zůstat i s manželem tady u nás ? Zdejší silný vzduch by jistě
Jonathana brzy postavil na nohy, stejně jako postavil na nohy mne.
Mám chuť k jídlu jako vlk, kypím životem a spím dobře. Jistě Tě
- 106 -

potěší, že už netrpím somnambulismem. Myslím, že jsem se už celý
týden nehnula z postele, totiž v noci, jakmile jsem ulehla. Arthur
říká, že tloustnu. Mimochodem jsem Ti zapomněla oznámit, že Arthur je tady. Chodíme spolu na procházky, na výlety, jezdíme na koni, na člunu, hrajeme tenis a rybaříme; a já ho miluji čím dál tím víc.
On mi tvrdí, že mě miluje víc, jenže já o tom pochybuji, protože
hned napoprvé mi prohlásil, že mě už víc milovat nemůže. Jenže to
je nesmysl. Právě přichází a volá mě. To je tedy zatím všechno od
Tvé milující
LUCY
P. S. Maminka Tě srdečně pozdravuje.
Zdá se, že se jí, chudince, vede líp.
P.P.S. Naše svatba se koná 28. září.“

DENÍK Dr. SEWARDA
20. srpna. — Případ Renfield je čím dál tím zajímavější. Pacient
se uklidnil natolik, že už neustále nezuří. První týden po záchvatu
nepřestával běsnit. Potom jednu noc, právě když vyšel měsíc, se utišil a pořád mumlal: „Teď už můžu čekat, teď už můžu čekat.“ Ošetřovatel mi to přišel ohlásit a já ihned seběhl dolů, abych se na něho
podíval. Byl stále ve svěrací kazajce a ve vypolštářované cele, ale z
obličeje mu už zmizel vytřeštěný výraz a oči opět měly v sobě něco z
dřívější doprošující se — řekl bych dokonce podlízavé — dobráckosti. Jeho stav mě uspokojil, a proto jsem nařídil, aby mu kazajku
svlékli. Ošetřovatelé váhali, ale nakonec uposlechli bez námitek.
Pacient měl kupodivu natolik snášenlivou náladu, že si uvědomil
jejich nedůvěru, přistoupil těsně ke mně, úkosem na ně pohlédl a
zašeptal mi:
„Oni si myslí, že bych vám mohl ublížit. Já a vám ublížit! Blázni!“
Představa, že mysl toho ubohého šílence rozlišuje i mou osobu od
jiných, mi poněkud zalichotila, stejně mi však není jasné, co tím
vlastně chtěl vyjádřit. Znamená to snad, že s ním mám něco společného, takže prostě musíme stát při sobě, nebo chce snad ode mne
získat tak nesmírnou přízeň, že je pro něj nezbytné, aby se mi nic
- 107 -

nestalo? Tomu musím později přijít na kloub. Dnes večer odmítá
mluvit. Nepohne ho k tomu ani nabídka, že dostane kotě nebo dokonce dospělou kočku. Na to jenom prohlásil: „O kočky nestojím.
Mám teď jiné věci na mysli a můžu čekat; můžu čekat.“ Po chvilce
jsem od něho odešel. Ošetřovatel mi hlásil, že byl mírný až téměř do
svítání, kdy znovu začal být neklidný, pak se rozzuřil a nakonec dostal záchvat, který ho vyčerpal až k mdlobám…. Tři noci za sebou
stejný úkaz — celý den zuří a od východu měsíce do východu slunce
je klidný. Jak rád bych tomu přišel na kloub! Málem to vypadá, jako
by podléhal nějakému vlivu, který se dostavuje a mizí. Dobrý nápad!
Dnes v noci uskutečníme souboj zdravého rozumu s šíleným. Minule
utekl bez naší pomoci, dnes v noci mu tedy k útěku pomůžeme. Poskytneme mu příležitost a v případě potřeby ho budu sledovat i se
svými lidmi…
23. srpna. — „Vždy se přihodí to, co nečekáme.“ Jak dobře znal
Disraeli život! Když náš ptáček shledal, že klec je otevřena, nechtěl
vylétnout, takže všechna naše rafinovaná opatření byla zbytečná.
Jedno jsme však s jistotou zjistili: že údobí klidu trvají dost dlouho.
Napříště ho budeme moci denně uvolnit vždy na několik hodin ze
svěrací kazajky. Nařídil jsem už noční službě, aby ho, jakmile se
uklidní, jen zavírala do vypolštářované cely a teprve hodinu před
úsvitem ho zase spoutala. Ubožákovu tělu se jistě uleví, i když to
jeho duch neocení. Pozor! Zase něco nečekaného! Volají mě, pacient
opět uprchl.
Později. — Další noční dobrodružství. Renfield lstivě vyčkával,
až ošetřovatel vejde do cely na inspekci. Pak kolem něho proběhl a
prchal chodbou. Vzkázal jsem ošetřovatelům, aby ho pronásledovali.
Renfield utekl znovu do parku u opuštěného domu a našli jsme ho na
stejném místě, jak se tiskne ke dveřím staré kaple. Sotva mě spatřil,
rozběsnil se, a kdyby ho ošetřovatelé včas neuchopili, byl by se pokusil mě zabít. Jak jsme ho drželi, došlo k něčemu podivnému. Náhle
zdvojnásobil svůj odpor, ale vzápětí se stejně rychle uklidnil. Mimovolně jsem se rozhlédl kolem, ale nic jsem neviděl. Zachytil jsem
však pacientův pohled a sledoval, kam se dívá, ale na obloze zalité
- 108 -

měsíčními paprsky jsem spatřil pouze velkého netopýra, odlétávajícího tiše jako duch směrem k západu. Netopýři obyčejně létají a třepotají se v kruzích, jenže tenhle zřejmě letěl přímo, jako by věděl,
kam má namířeno, nebo měl něco v úmyslu. Pacient se postupně
uklidňoval, až řekl:
„Nemusíte mě spoutat, půjdu s vámi klidně!“ Bez nesnází jsme se
vrátili domů. Z jeho netečnosti jako by vyzařovalo něco neblahého;
na tuhle noc jistě nezapomenu…

DENÍK LUCY WESTENROVÉ
Hillingham, 24. srpna. — Musím napodobit Minu a všechno si
zapisovat. Až se shledáme, hezky si o tom popovídáme. Kdy to asi
jen bude? Kéž by už opět byla u mně, připadám si tak nešťastná. V
noci na dnešek jsem asi zase měla stejné sny jako ve Whitby. Snad to
je změnou vzduchu nebo tím, že jsem zase doma. Na nic si nevzpomínám, že všeho mám jenom pocit tmy a hrůzy. Svírá mě však neurčitý strach a cítím se strašně slabá a vyčerpaná. Arthur přišel na
oběd, a když mě uviděl, velmi se zasmušil, a já jsem ani neměla sílu
být veselá. Co kdybych dnes v noci spala v maminčině pokoji? Vymyslím si nějakou záminku a zkusím to.
25. srpna. — Další zlá noc. Maminka na můj návrh ani nezabrala.
Zřejmě jí není příliš dobře a asi se bojí přidělávat mi starosti. Snažila
jsem se neusnout a nějakou dobu se mi to dařilo; ale jak hodiny odbíjely půlnoc, probudila jsem se z dřímoty, takže jsem přece asi jenom
usnula. Venku na okně něco škrabalo a šustilo, jenže já jsem si toho
nevšímala. Na víc si nepamatuji, zřejmě jsem tedy usnula. A zase
noční můry. Kdybych si je alespoň zapamatovala! Dnes ráno jsem
strašně zesláblá. Tváře mám bílé jako křída a bolí mě krk. Mám asi
něco v nepořádku s plícemi, jako bych totiž stále měla nedostatek
vzduchu. Musím se sebrat, než přijde Arthur, jinak bude nešťastný,
když mě takhle uvidí.

- 109 -

DOPIS ARTHURA HOLMWOODA Dr. SEWARDOVI
Hotel Albermarle, 31. srpna
„Milý Jacku,
chci Tě poprosit o laskavost. Lucy je nemocná; netrpí sice žádnou
specifickou chorobou, ale vypadá špatně a den ode dne se cítí hůř.
Zeptal jsem se jí, jestli ví, co jí chybí; její matky se neodvažuji ptát,
protože rozrušit ubohou paní dotazem na dceru by při jejím dnešním
zdravotním stavu mohlo být osudné. Paní Westenrová se mi svěřila,
že její dny jsou sečteny — srdeční vada —, ale chudák Lucy o tom
ještě neví. Jsem si jist, že něco tu mou chudinku trápí. Jak jen si na to
vzpomenu, jsem celý rozrušen, a pohled na ni mi rozdírá srdce, Řekl
jsem jí, že Tě poprosím, aby ses na ni podíval, a ačkoli se zpočátku
vzpouzela — vím proč, kamaráde —, nakonec přece jen souhlasila.
Vím, starý brachu, že to pro Tebe bude svízelný úkol, ale je to pro
její blaho a já nesmím váhat Tě o to požádat a Ty nesmíš váhat to
udělat. Máš přijít zítra ve dvě hodiny do Hillinghamu na oběd, abys u
paní Westenrové nevzbudil podezření, a po obědě si už Lucy najde
příležitost zůstat s Tebou o samotě. Já pak přijdu na čaj a pak odejdeme společně. Svírá mě úzkost, a až budeme sami, rád bych se s
Tebou poradil o tom, cos vyšetřil. Jistě mi vyhovíš, viď!
ARTHUR“

TELEGRAM ARTHURA HOLMWOODA SEWARDOVI
1. září
„Volají mě k otci; jeho stav se zhoršil. Poslal jsem Ti dopis. Zašli
mi dnes večer podrobnou zprávu na otcovu adresu. V případě potřeby telegrafuj.“

DOPIS Dr. SEWARDA ARTHURU HOLMWOODOVI
2. září
„Milý kamaráde,
- 110 -

pokud jde o zdraví slečny Westenrové, chci Ti co nejrychleji sdělit, že podle mého názoru se u ní neprojevuje žádná porucha funkcí
nebo choroba. Přitom ovšem nejsem ani trochu spokojen s jejím vzezřením; od posledního setkání se změnilo k horšímu. Musíš si ovšem
uvědomit, že jsem neměl příležitost vyšetřit ji tak důkladně, jak bych
si přál; naše přátelství je přece jen trochu na překážku, a tu nedokáže
překlenout ani lékařská věda, ani zvyk. Raději Ti vylíčím, jak se
všechno odehrálo, a z toho si můžeš vyvodit vlastní závěry. Poslyš
tedy, co jsem učinil a co navrhuji.
Zastihl jsem slečnu Westenrovou v dobré náladě. Byla u ní její
matka a já jsem v několika vteřinách poznal, že se slečna Westenrová
všemožně snaží matku oklamat a nepůsobit jí starosti. Ví, že k ní
musí být ohleduplná, a pokud už nezná přesný důvod, tak ho alespoň
vycítila. Naobědvali jsme se společně, a protože jsme se všichni snažili být veselí, dokázali jsme nakonec vnést do rozhovoru trochu nelíčené radosti. Chvíli nato si šla paní Westenrová lehnout a já zůstal s
Lucy sám. Odebrali jsme se do jejího pokoje a cestou se Lucy tvářila
stále vesele, protože jsme potkávali služebnictvo. Jakmile se však za
námi zavřely dveře, spadla jí maska z tváře, Lucy sklesla s hlubokým
povzdechem na židli a rukou si přikryla oči. Sotva jsem viděl, že její
dobrá nálada vzala za své, využil jsem této reakce k stanovení diagnózy. Lucy mi velmi něžně pravila:
‚Ani vám nemusím zdůraznit, jak je mi proti mysli mluvit sama o
sobě.‘ Upozornil jsem ji, že vše, co lidé lékařům svěřují, je tajemstvím a že si o ni děláš vážné starosti. Ihned pochopila, kam mířím, a bez okolků rozhodla: ‚Řekněte Arthurovi, co uznáte za vhodné. Nejde přece vůbec o mne, nýbrž jen a jen o něho.‘ Mohu být tedy
úplně otevřený.
Bylo zcela zjevné, že je pobledlá, nezpozoroval jsem však obvyklé příznaky chudokrevnosti a čirou náhodou jsem dokonce mohl prozkoumat i složení její krve. Když totiž otvírala vzpříčené okno, sesmeklo se lanko a Lucy si nepatrně pořezala ruku o střepinu. Samo o
sobě to nebylo nic vážného, poskytlo mi to však vítanou příležitost;
vzal jsem jí několik kapek krve a podrobil je rozboru. Kvalitativní
analýza ukazuje na zcela normální složení, a dokonce si dovoluji
tvrdit, že svědčí o výborném zdravotním stavu. Ani další vyšetření
- 111 -

ostatních funkcí nedává důvod k obavám; někde však nějaká příčina
být musí, a já jsem proto dospěl k závěru, že to je asi něco psychického. Lucy si stěžuje, že občas má potíže s dýcháním, že mívá těžké,
letargické spaní se zneklidňujícími sny, z nichž si však nic nepamatuje. Tvrdí, že už jako dítě trpěla náměsíčností a že se jí za pobytu ve
Whitby tento návyk vrátil. Jednou dokonce odešla v noci z domu a
došla až na Východní útes, kde ji našla slečna Murrayová; v poslední
době však se jí tento návyk už nevracel. Dělá mi to starosti, a proto
jsem učinil to, co považuji za nejlepší: napsal jsem svému starému
příteli a učiteli, profesoru Van Helsingovi do Amsterodamu. Ten zná
o záhadných nemocech víc než kdokoli jiný na světe. Požádal jsem
ho, aby sem přijel, a protožes mi řekl, že všechny výdaje hradíš Ty,
zmínil jsem se i o Tobě a Tvém vztahu k slečně Westenrové. Tento
postup je, milý brachu, jenom ve shodě s Tvými přáními, a jsem
přešťasten a velmi hrdý, že něco pro ni mohu udělat. Vzhledem k
našemu osobnímu vztahu bude totiž Van Helsing ochoten učinit pro
mě cokoli. Ať už tedy přijede z jakéhokoliv podnětu, budeme se muset zařídit podle jeho přání. Je to zdánlivě panovačný chlapík, takový
je ovšem jen proto, že to, o čem mluví, zná lépe než kdokoli jiný. Je
filosof, metafyzik a jeden z nejvzdělanějších vědců naší doby; a
podle mého přesvědčení je absolutné svobodomyslný. Navíc má nervy ze železa, je chladný jako ocel, ničím se nedá zviklat, dokonale se
ovládá, je snášenlivý; má tedy samé ušlechtilé vlastnosti, které jsou
přímo požehnáním, a k tomu všemu má to nejlaskavější a nejupřímnější srdce na světě. To všechno dohromady tvoří jeho výzbroj pro
ušlechtilé dílo, které koná pro lidstvo, dílo jak teoretické, tak praktické, protože jeho rozhled je stejně široký jako jeho všeobjímající soucit. Sděluji Ti tato fakta proto, abys pochopil, proč k němu chovám
takovou důvěru. Požádal jsem ho, aby přijel okamžitě. Slečnu Westenrovou uvidím zase zítra. Setkáme se v obchodním domě, abych
příliš častými návštěvami nepolekal její matku.
Srdečně Tvůj JOHN SEWARD“

DOPIS MUDr., PHDr., LITDr. atd. atd. ABRAHAMA
VAN HELSINGA Dr. SEWARDOVI
- 112 -

2. září
„Můj milý příteli,
obdržel jsem Váš dopis a ihned se k Vám rozjíždím. Naštěstí mohu odjeti okamžitě, aniž ublížím těm, kteří se svěřili do mé péče.
Jinak by na to ti, kdo se svěřili do mé péče, doplatili, protože jakmile
mě můj přítel zavolá na pomoc kvůli svým drahým, ihned se k němu
rozjedu. Vyličte svému příteli, jak jste mi kdysi rychle vysál z rány
jed ze sněti z onoho nože, který se našemu druhému příteli, příliš
nervóznímu, smekl. Tím jste pro něho ve chvíli, kdy se dožaduje mé
pomoci a Vy o ni prosíte, učinil víc, než by mohlo dokázati všechno
jeho velké jmění. I když je pro mě dvojnásobná radost učiniti něco
pro něho, Vašeho přítele, přece jen přijíždím za Vámi. Objednejte mi
tedy pokoje v hotelu Great Eastern, abych Vám mohl býti nablízku, a
zařiďte prosím, abychom tu mladou dámu mohli navštíviti zítra nepříliš pozdě, protože se pravděpodobně budu muset ještě týž večer
vrátiti do Amsterodamu. Jestliže toho ovšem bude třeba, přijedu znovu za tři dny a v případě nezbytnosti pobudu déle. Zatím sbohem,
příteli Johne.
VAN HELSING“

DOPIS DR. SEWARDA
CTIHODNÉMU ARTHURU HOLMWOODOVI
3. září
„Milý Arte,
Van Helsing přijel a odjel. Zajel se mnou do Hillinghamu a Lucy
už zařídila, aby matka obědvala mimo dům, takže jsme s ní byli sami. Van Helsing pacientku velmi důkladně vyšetřil. Podá mi zprávu
a já Ti ihned napíši, protože jsem se pochopitelně nezúčastnil prohlídky. Bohužel si zřejmě dělá velké starosti, řekl však, že si to musí
promyslet. Když jsem mu pověděl o našem přátelství a jak mi v této
záležitosti důvěřuješ, řekl: ‚Musíte mu říci vše, co si myslíte. Domníváte-li se, že víte, co si myslím, řekněte mu to, chcete-li. Ne, já
nežertuji. Tohle není žert, ale otázka života a smrti, snad i víc.‘ Otázal jsem se ho, co tím myslí; byl totiž velmi vážný. To bylo krátce
poté, co jsme se vrátili do města a Van Helsing před návratem do
- 113 -

Amsterodamu ještě svačil. Víc mi však prozradit nechtěl. Nesmíš se
na něj zlobit, Arte, protože právě tato zdrženlivost svědci, že mu mozek pracuje na plné obrátky k jejímu dobru. Ujišťuji Tě, že promluví
zcela otevřeně, až nadejde čas. Pověděl jsem mu tedy, že Ti podám
zprávu o naší návštěvě tak, jako bych sepisoval nějakou odbornou
stať pro Daily Telegraph. Ani na to nezareagoval, jenom prohlásil, že
v Londýně už není tolik špíny jako za jeho studentských dob. Jeho
zprávu mám dostat zítra, pokud ji stačí vyhotovit. Rozhodně mi však
napíše.
A teď k návštěvě. Lucy byla veselejší než onoho dne, kdy jsem se
s ní setkal poprvé, a rozhodně vypadala líp. Není už tak příšerně bledá, což Tě tehdy tak vyděsilo, a její dech byl normální. K profesorovi
byla velmi milá (taková ostatně bývá vždycky) a celou záležitost se
mu snažila ulehčit; bylo ovšem jasné, že se chudinka musí hodně
přemáhat. Van Helsing si toho zřejmě také všiml: zachytil jsem totiž
jeho rychlý pohled zpod hustého obočí, který znám už tak dlouho.
Nato se rozhovořil o všem možném, jen ne o nás a o nemocech, a
počínal si přitom tak neobyčejně obratně, že se Lucyina předstíraná
veselost změnila ve skutečnou. Pak zavedl jakoby mimochodem rozhovor na svou návštěvu a přívětivě pravil:
‚Má milá mladá slečno, velmi mě těší, že jsem vás poznal, zejména proto, že vás mají všichni rádi. To značí hodně, má drahá, i kdyby
tu bylo něco, co nevidím. Řekli mi, že jste sklíčená a bledá jako smrt.
Těm říkám: Pf!‘ A luskl prsty na mně a pokračoval: ‚Ale já a vy jim
dokážeme, jak se mýlí. Jak jen on,‘ a vyznamenal mě týmž pohledem
i gestem, kterým mne kdysi vyznamenal ve svém semináři při jedné
zvláštní příležitosti, či spíše po ní, kterou mi nikdy neopomene připomenout, ‚může něco vědět o mladých dámách? Vždyť se zabývá
jen těmi svými blázny a navrací je šťastnému životu i těm, kdo je
milují. Je to trudná práce, ale, ach, patří k těm, za něž se nám dostává
odměny, že můžeme rozsévat štěstí. Jenže mladé dámy! Vždyť nemá
ani manželku, ani dceru, a mladí se nesvěřují o sobě mladým, ale
starým, jako jsem já, kdo znají tolik bolestí a jejich příčiny. Proto ho,
má drahá, pošleme do zahrady, aby si tam vykouřil doutník, a sami si
tady zatím hezky popovídáme.‘ Zařídil jsem se podle jeho pokynu a
procházel se po zahradě. Za chvíli přistoupil k oknu a zavolal mě
- 114 -

dovnitř. Tvářil se vážně a řekl: ‚Provedl jsem důkladné vyšetření, ale
žádnou funkční poruchu jsem nezjistil. Souhlasím, že ztratila hodně
krve; byla tu, ale už tu není. Její stav ovšem žádným způsobem nesvědčí o chudokrevnosti. Požádal jsem ji, ať mi sem pošle služebnou,
abych jí mohl položiti jednu či dvě otázky a nic neopomenul. Stejně
vím, co mi poví. A přesto tu musí existovati nějaký důvod; každá věc
nutně má svůj důvod. Musím se vrátiti domů a přemýšleti. Musíte mi
každý den posílati telegram. Kdyby se něco stalo, opět přijedu. Ta
choroba — vždyť necítiti se dobře je přece choroba — mě zajímá, a
ta sladká mladá dáma mě zajímá také. Okouzluje mě a přijedu kvůli
ní, pokud bych nepřijel kvůli vám nebo té chorobě.‘
Víc mi toho nebyl ochoten říci, jak jsem Ti už napsal, i když jsme
byli sami. A teď tedy, Arte, víš zrovna tolik co já. Budu na ni dávat
bedlivý pozor. Doufám, že se Tvému ubohému otci daří líp. Musí to
být pro Tebe strašné, milý starý brachu, octnout se v takové situaci
mezi dvěma lidmi, kteří jsou Ti oba tolik drazí. Vím, co považuješ za
svou synovskou povinnost, a je správné, že ji dodržuješ; bude-li
ovšem třeba, vzkážu Ti, abys okamžitě přijel k Lucy. Nemusíš si
proto dělat zbytečné obavy, dokud Ti nenapíši.“

DENÍK Dr. SEWARDA
4. září. — Náš zoofágní pacient neustále upoutává náš zájem. Měl
zatím pouze jeden záchvat, včera v neobvyklou hodinu. Krátce před
polednem začal být neklidný. Ošetřovatel včas rozpoznal symptomy
a přivolal pomoc. Naštěstí muži rychle přiběhli a dostavili se v nejvyšší čas, protože v okamžiku, kdy odbíjelo poledne, Renfield se tak
rozzuřil, že ho ošetřovatelé ovládli jen s vypětím všech sil. Asi za pět
minut se však začal postupně uklidňovat a nakonec upadl do melancholie, v níž stále setrvává.
Podle ošetřovatelova vyjádření Renfield při záchvatu strašlivě křičel; když jsem se vrátil, čekala na mě spousta práce; musel jsem se
postarat o několik pacientů, kteří z toho křiku byli úplně vyděšeni.
Chápu, že to na ně tak zapůsobilo, vždyť křik rozrušil i mě, ačkoli
jsem byl dost daleko. Teď už v ústavu skončilo podávání oběda a
můj pacient stále ještě sedí zadumaně v koutě s tupým, zachmuřeným
- 115 -

a truchlivým výrazem v obličeji, jenž spíš něco naznačuje, než přímo
dokazuje. Stále tomu ještě nemohu přijít na kloub!
Později. — Další změna u mého pacienta. V pět hodin jsem k němu zašel a zastihl ho navenek šťastného a spokojeného jako kdysi.
Chytal mouchy, pojídal je a jejich počet zaznamenával nehtem na
okraj dveří do mezer mezi polštářováním. Když mě spatřil, přistoupil
ke mně, omlouval se za své špatné chování a velmi pokorně a podlízavě prosil, abych ho poslal zpět do jeho pokoje a vrátil mu zápisník.
Považoval jsem za správné mu vyhovět. Teď je tedy zpět ve svém
pokoji, okno má otevřené, na okenní parapet vysypal cukr, který dostal k čaji, a sklízí na něm celkem slušnou úrodu much. Zatím je nejí,
nýbrž je dává do krabice a jako kdysi už hledá v koutech pokoje pavouky. Pokoušel jsem se přimět ho k rozhovoru o minulých dnech,
protože by mi nesmírně pomohla jakákoli stopa vedoucí k sledu jeho
myšlenek, jenže on se nedal nachytat. Chvilku se tvářil velmi smutně
a neosobním hlasem, jako by mluvil spíš k sobě než ke mně, řekl:
„Je po všem! Je po všem! Opustil mě. Teď už nemám žádnou naději, pokud se o to nepostarám sám.“ Nato se ke mně prudce a odhodlaně obrátil a pravil: „Doktore, mohl byste být tak převelice laskav a opatřit mi o něco víc cukru? Myslím, že by mi to prospělo.“
„A mouchy?“ zeptal jsem se.
„Ano! Mouchy ho také mají rády a já mám rád mouchy; proto ho
mám rád.“ A pak si někteří ignoranti myslí, že šílenci neumějí argumentovat. Přinesl jsem mu dvojitou dávku, a když jsem od něho odcházel, byl snad tím nejšťastnějším člověkem pod sluncem. Kéž bych
jen dokázal vniknout do jeho mysli!
Půlnoc. — Další změna. Právě když jsem se vrátil z návštěvy u
slečny Westenrové, které se daří mnohem lépe, a pozoroval od naší
brány západ slunce, dolehly ke mně jeho výkřiky. Renfieldův pokoj
je na stejné straně budovy, a proto jsem všechno slyšel zřetelněji než
ráno. Zdrtilo mě, že jsem se musel obrátit od nádherné, jakoby do
oparu ponořené krásy západu slunce nad Londýnem a jeho sinavými
světly, fialovými stíny a nejrozmanitějšími skvělými odstíny objevujícími se stejně na šedivých mracích jako v kalných vodách, a že si
- 116 -

musím uvědomit onu zachmuřenou strohost té chladné kamenné budovy, plné dýchajících ubožáků, i své opuštěné srdce, které tohle
všechno musí vydržet. Vešel jsem k Renfieldovi právě ve chvíli, kdy
slunce zapadalo. Oknem bylo vidět klesající rudý kotouč. Čím hlouběji slunce zapadalo, tím víc se mírnil Renfieldův záchvat, a v okamžiku, kdy se slunce ztratilo za obzorem, vysmekl se Renfield jako
neživá hmota z rukou, které ho držely, a zhroutil se na podlahu. Je
ovšem fantastické, jak neobyčejně velkou intelektuální rekuperační
schopnost mají šílenci — za několik málo minut se úplně klidně zvedl a podíval se kolem sebe. Pokynul jsem ošetřovatelům, aby ho nechali volně stát; byl jsem zvědav, co udělá. Šel rovnou k oknu a smetl krystalky cukru, nato uchopil krabičku s mouchami, obsah vytřepal
z okna a krabičku vyhodil. Pak okno zavřel, přešel přes pokoj a usedl
na lůžko. Velmi mě to všechno překvapilo a zeptal jsem se ho: „To
už nebudete chytat žádné mouchy?“
„Ne,“ odpověděl, „všechno tohle neřádstvo mi už leze krkem!“
Ten chlapík je opravdu ohromně zajímavým předmětem pro studium.
Kdybych mu jen mohl na okamžik nahlédnout do mysli nebo vystihnout příčiny těch náhlých výbuchů zuřivosti. Počkat! Třeba tu je nějaký klíč — co kdyby se dalo zjistit, proč dnes došlo k záchvatům
přesně v poledne a při západu slunce? Může snad slunce mít v určitých obdobích škodlivý vliv na některé lidi — jaký u jiných lidí vyvolává někdy měsíc? Uvidíme,

TELEGRAM Dr. SEWARDA, LONDÝN, VAN
HELSINGOVI AMSTERODAM
„4. září. — Pacientce dnes opět lépe.“

TELEGRAM Dr. SEWARDA, LONDÝN, VAN
HELSINGOVI, AMSTERODAM
„5. září. — Zdravotní stav pacientky podstatně lepší. Chuť k jídlu
dobrá, spánek pravidelný, nálada znamenitá, barva se vrací.“

- 117 -

TELEGRAM Dr. SEWARDA, LONDÝN, VAN
HELSINGOVI, AMSTERODAM
„6. září. — Zdrcující změna k horšímu. Přijeďte ihned, neztrácejte
ani hodinu. Holmwoodovi zatelegrafuji až po rozmluvě s vámi.“

kapitola 10/
DOPIS Dr. SEWARDA CTIHODNÉMU ARTHURU
HOLMWOODOVI
6. září
„Milý Arte,
mé dnešní zprávy nejsou tak dobré. Ráno se Lucy trochu přitížilo.
Má to alespoň jednu výhodu: Paní Westenrová si pochopitelně dělá o
Lucy starost a chtěla na mně jako na lékaři radu. Využil jsem této
příležitosti a sdělil jí, že mě přijede navštívit můj starý učitel, slavný
specialista Van Helsing, a že budeme Lucy ošetřovat společně. Teď
tedy budeme moci přicházet a odcházet, aniž bychom matku zbytečně znepokojovali, protože každý šok by pro ni znamenal okamžitě
smrt, a to by mohlo Lucy při jejím zeslabeném organismu vážně
ublížit. Prostě na nás ze všech stran dotírají nesnáze, starý brachu,
avšak dá-li Bůh, tak je ve zdraví překonáme. Bude-li třeba, napíši Ti;
jestliže tedy nebudeš mít ode mne žádné zprávy, buď si jist, že prostě
jenom čekám na další novinky.
Ve spěchu Tvůj
JOHN SEWARD“

DENÍK Dr. SEWARDA
7. září. — První, co mi Van Helsing řekl, když jsme se setkali na
Liverpoolstreetském nádraží, bylo:
„Už jste něco řekl svému mladému příteli, jejímu snoubenci?“
- 118 -

„Ne,“ odpověděl jsem. „Čekal jsem až na rozmluvu s vámi. Napsal jsem pouze dopis, v němž jsem mu sdělil, že přijedete, protože
se slečně Westenrové nedaří příliš dobře, a že mu v případě potřeby
podám další zprávy.“
„Správně, příteli,“ řekl. „Zcela správně! Bude lepší, nebude-li zatím nic věděti, snad se to ani nikdy nedozví. Byl bych tomu rád, ale
jestliže to bude nutné, dozví se všechno. A teď, milý příteli Johne, mi
dovolte, abych vás varoval. Vy jako lékař máte co činiti s blázny.
Každý člověk je víceméně blázen; a stejně šetrně, jak zacházíte se
svými blázny, zacházejte i s blázny božími — se zbytkem světa. Vy
svým bláznům nevykládáte, co děláte nebo proč to děláte; nevykládáte jim, co si myslíte. To, co se tedy dozvíte, uchovejte si pro sebe,
ať to někde odpočívá, kde to může nabírati další podobné poznatky a
prohlubovati je. To, co my dva se dozvíme, budeme tedy uchovávati
odnynějška tady a tady.“ Van Helsing mi přiložil dlaň na srdce a čelo
a pak se dotkl sám sebe na týchž místech. „Já už o tom mám určité
představy. Později vám je vyložím.“
„Proč ne teď?“ namítl jsem. „Třeba by to bylo k něčemu dobré;
třeba bychom něco rozřešili.“ Profesor se zastavil, pohlédl na mě a
řekl:
„Milý příteli Johne, v době, kdy je obilí vzrostlé, třebas ještě nedozrálo, obsahuje už v sobě mléko matky země, jenže slunce je dosud nezačalo zbarvovati do zlata. Tu přijde hospodář, uchopí klas,
začne ho mnouti drsnými dlaněmi, odfoukne zelené plevy a řekne:
,Hle, jak dobré obilí! Dá dobrou úrodu, až nadejde čas. ‘“ Nechápal
jsem, kam míří, a řekl jsem mu to. Místo odpovědi se ke mně naklonil, chytil mě za ucho a se stejným úsměvem jako před mnoha lety
při přednáškách mě za ně zatahal a řekl: „Dobrý hospodář to prohlásí
teprve tehdy, až si je tím jist, nikoli dříve. Určitě však nepřistihnete
dobrého hospodáře, jak vytrhne a vykope zasazené zrno, aby zjistil,
zda vzklíčilo; něco takového činí děcka, jež si hrají na hospodáře, a
nikoli ti, pro které to je životním posláním. Chápete už, příteli Johne?
Zasil jsem své zrno a příroda teď musí učinit své, aby vzklíčilo; a
pokud vzklíčí, máme naději, a já počkám, až se klas začne nalévati.“
Postřehl, že jsem ho pochopil, a po krátkém odmlčení pokračoval,
tentokráte už velmi vážně:
- 119 -

„Vy jste vždy byl pečlivým studentem a váš poznámkový sešit byl
vždycky víc popsán než sešity ostatních. To ovšem bylo v dobách,
kdy jste byl pouze studentem; dnes jste už hotový lékař a já věřím, že
jste od toho dobrého návyku neupustil. Pamatujte si, příteli, že vědění je silnější než paměť a že na slabšího se nemáme spoléhati. I když
jste nezachovával onen dobrý zvyk, dovolte mi, abych vám řekl, že
tenhle případ naší drahé slečny je takového druhu, že by mohl —
všimněte si, že říkám by mohl — býti tak zajímavým pro nás i pro
jiné, že všechno ostatní bude při porovnání s ním státi za bačkoru,
jak se u vás říká. Proto si všechno pořádně zapisujte. Každá maličkost je důležitá. Radím vám, zapisujte si i své pochybnosti a domněnky. Časem vás třeba bude zajímati, jak správně jste se dohadoval. Učíme se z neúspěchu, nikoli z úspěchu!“
Když jsem profesorovi popisoval symptomy Lucyiny nemoci —
tytéž jako předtím, avšak podstatně výraznější —, zatvářil se velmi
starostlivě, ale názor nevyslovil. Přinesl si velký vak s mnoha nástroji a léky — „tu hnusnou výstroj našeho užitečného řemesla“, jak
kdysi při jedné přednášce nazval výzbroj umění lékařského. Po příjezdu nás přivítala paní Westenrová. Byla znepokojena, nikoli však
tolik, jak jsem se obával. Příroda je natolik milosrdná, že i samu smrt
obdařila protilékem proti hrůzám, které způsobuje. Tady, u případu,
kde by se každý šok mohl projevit osudně, je všechno uspořádáno
tak, jako by se jí snad ani vůbec nedotýkaly věci nevztahující se přímo k její osobě, — tedy i strašná změna, k níž u její milované dcery
došlo. Je to něco podobného, jako když matka Příroda opatří cizí
těleso obalem z necitlivé tkáně a ochrání je tak před poškozením, ke
kterému by jinak mohlo dojít při jakémkoli dotyku. A pokud to snad
je samovolně vytvořená sobeckost, pak bychom se měli střežit kohokoli obviňovat z neřesti egoismu, protože jeho kořeny mohou být
mnohem hlubší, než vůbec tušíme.
Použil jsem proto svých znalostí této fáze psychické patologie a
rozhodl, že paní Westenrová nesmí být často s Lucy nebo myslet na
její nemoc víc, než je absolutně třeba. Souhlasila ochotně, tak ochotně, až jsem v tom opět spatřoval ruku Přírody bojující o život. Potom
mě spolu s Van Helsingem uvedli do pokoje k Lucy. Jestliže jsem se
včera, když jsem ji spatřil, lekl, pak dnes jsem se zhrozil. Byla cho- 120 -

robně bledá jako křída, ze rtů i dásní jako by jí vymizela všechna
červeň a lícní kosti měla nápadně vysedlé; dýchala tak trhavě, až to
rvalo sluch i zrak. Van Helsingův obličej strnul jako mramor a obočí
svraštil tak, až se mu nad nosem téměř stýkala. Lucy ležela bez hnutí
a zdálo se, že ani nemá sílu promluvit. Po chvilce mlčení mi Van
Helsing pokynul a oba jsme se po špičkách vytratili z pokoje. Sotva
jsme za sebou zavřeli dveře, profesor rychle prošel chodbou k dalším
dveřím, které byly otevřeny, prudce mě vtáhl dovnitř a dveře zavřel.
„Bože!“ vydechl, „to je strašné! Nesmíme ztráceti ani vteřinu. Půjde-li to tak dál, zemře na ztrátu krve, vždyť ani nemůže udržeti činnost srdce. Ihned musíme udělati transfúzi krve. Chcete vy nebo já?“
„Jsem mladší a silnější, profesore. Musím to být já.“
„Tak se okamžitě připravte. Přinesu si brašnu. Mám všechno připraveno.“
Jak jsme spolu scházeli ze schodů, zaklepal někdo na domovní
dveře. Než jsme sešli do haly, otevřela služebná dveře a dovnitř rychle vkročil Arthur. Přiskočil ke mně a překotně zašeptal:
„Jacku, já ti měl takový strach! Četl jsem v tvém dopise mezi řádky a umíral jsem hrůzou. Tatínkovi se daří líp, tak jsem se sem rychle
vypravil, abych se přesvědčil na vlastní oči. Není tohle pan doktor
Van Helsing? Jsem vám velmi vděčen, profesore, že jste přijel.“
V prvním okamžiku po něm Van Helsing šlehl očima, protože ho
vyrušení v takovou chvíli rozzlobilo; když si však změřil jeho statnou postavu a vycítil silnou mladou mužnost, která z něho vyzařovala, zaplálo mu v očích. Podal mu ruku a bez zaváhání vážně pravil:
„Pane, přicházíte právě včas. Vy jste snoubencem naší drahé slečny. Je na tom zle, velmi, velmi zle. Ale mladíku, takhle se tomu nepoddávejte!“ Arthur totiž náhle zbledl a klesl téměř v mdlobách na
židli. „Vy jí musíte pomoci. Můžete toho dokázati víc než všichni
ostatní a vaše odvaha je vaším nejlepším pomocníkem.“
„Co mohu udělat?“ zeptal se Arthur chraptivě. „Povězte mi to a já
to udělám. Můj život patří jí a pro ni bych vycedil poslední kapku
krve.“ Profesor velmi rád žertuje, a tak jsem v jeho odpovědi postřehl
známou stopu humoru.
„Mladý pane, tolik toho ani nepožaduji — tu poslední určitě ne!“
- 121 -

„Co mám udělat?“ V očích mu zaplálo a chřípí se mu zachvělo
odhodláním. Van Helsing ho poplácal po rameni. „Pojďte!“ vyzval
ho. „Jste muž a muže právě potřebujeme. Jste vhodnější než já a můj
přítel John.“ Arthur se zatvářil nechápavě a profesor mu svým přívětivým způsobem vysvětloval:
„Mladá slečna je na tom zle, velmi zle. Potřebuje krev, a když ji
nedostane, zemře. Můj přítel John a já jsme se poradili a právě
chceme provésti to, čemu říkáme transfúze krve — to značí převod
krve z něčích plných žil do prázdných žil, jež po ní dychtí. John hodlal darovati svou krev, protože je mladší a silnější než já“ — v tu
chvíli mě Arthur chytil za ruku a beze slova ji pevně stiskl —, „ale
teď, když jste tady vy, hodíte se lépe než my dva, protože my se
přespříliš lopotíme ve světě myšlenek. Naše nervy nejsou tak klidné
a naše krev tak čistá jako vaše!“ Arthur se k němu obrátil a řekl:
„Kdybyste jen věděl, jak ochotně bych za ni zemřel, pak byste pochopil…“ Zarazil se a hlas se mu zadrhl.
„Jste dobrý hoch!“ pravil Van Helsing. „V brzké budoucnosti budete určitě šťasten, že jste pro svou milovanou tohle všechno udělal.
Teď pojďte s sebou a buďte zticha. Ještě dřív, než to ukončíme, ji
políbíte, ale potom, jakmile vám dám znamení, musíte odejíti. A ani
slovo milostivé paní, víte přece, jak je na tom! Nesmí dostati šok, a
jestliže se o tom dozví, tak ho dostane. Pojďte!“
Všichni jsme šli nahoru k Lucy. Na Van Helsingův pokyn zůstal
Arthur venku. Lucy obrátila hlavu, pohlédla na nás, ale neřekla slovo. Nespala, byla prostě příliš slabá, než aby se na cokoliv zmohla.
Mluvily k nám její oči, to bylo vše. Van Helsing vytáhl z brašny několik věcí a rozložil je na stolek tak, aby je Lucy neviděla. Pak namíchal narkotikum, přistoupil k lůžku a vesele řekl:
„Tak, slečinko, tady máme lék. Vypijte ho jako hodné děťátko.
Počkejte, nadzdvihnu vás, abyste to snadno spolkla.“ Lucy se totiž
chtěla posadit, ale byla příliš slabá.
Překvapilo mě, jak dlouho trvalo, než prostředek zabral. Byl to
důkaz, jak hodně je zesláblá. Teprve po nekonečně dlouhé době se jí
víčka začala zachvívat spánkem. Nakonec přece jenom narkotikum
zapůsobilo a Lucy tvrdě usnula. Když se profesor přesvědčil, že je
vše v pořádku, přivolal Arthura a vyzval ho, aby svlékl sako. Pak
- 122 -

dodal: „Můžete jí teď dáti lehký polibek, já sem zatím přenesu stolek. Příteli Johne, pomozte mi!“ A tak se ani jeden z nás nedíval,
když se nad ni sklonil.
Van Helsing se obrátil ke mně a řekl:
„Je tak mladý a silný a má tak čistou krev, že ji ani nemusíme defibrinovati.“
Nato provedl Helsing rychle a absolutně spolehlivě transfúzi. Při
jejím průběhu se vracel do tváří ubohé Lucy život a z pomalu blednoucího Arthurova obličeje vyzařovala neskrývaná radost. Za chvíli
jsem začínal mít starost, protože ztráta krve už na Arthura působila,
přestože byl dost silný. Uvědomil jsem si, jak značné musel utrpět
Lucyin organismus; vždyť to, co Arthura tak oslabilo, pomohlo jí
pouze částečně. Jenže profesor se tvářil neústupně, stál s hodinkami
v ruce a střídavě hleděl na pacientku a na Arthura. Panovalo takové
ticho, že jsem slyšel tep vlastního srdce. Vtom profesor tiše přikázal:
„A teď se na okamžik ani nehýbejte! To už stačí. Vy ošetříte jeho, já
se postarám o ni.“ Když bylo po všem, postřehl jsem, jak hodně to
Arthura vyčerpalo. Ošetřil jsem mu ránu a chopil ho za paži, abych
ho odvedl, ale vtom Van Helsing řekl, aniž se ohlédl — ten člověk
snad má oči vzadu na hlavě — :
„Statečný snoubenec si zaslouží další polibek, tak mu ho ještě dopřejme.“ Mezitím už Lucy ošetřil a narovnával jí polštáře pod hlavou. Přitom se jí trochu posunula úzká černá sametka se starobylou
diamantovou přezkou (dárkem jejího snoubence) a odhalila zarudlou
skvrnu na hrdle. Arthur si jí ani nepovšiml, zaslechl jsem však, jak se
Van Helsing zhluboka sykavě nadechl — jeden ze způsobů, jímž
obvykle prozrazoval vzrušení. Nic však neřekl, jen se obrátil ke mně
se slovy: „Odveďte teď statečného mladého snoubence dolů, dejte
mu sklenici portského, a ať si na chvíli lehne. Pak ho pošlete domů.
Tam ať si odpočine, pořádně se vyspí a nají, aby si nahradil ztrátu
toho, co daroval své milované. Nesmí tu zůstati. Počkejte na okamžik. Jistě jste, pane, zvědav na výsledek. Vězte tedy, že operace je
po všech stránkách úspěšná. Tentokráte jste jí zachránil život a můžete jíti domů s klidným svědomím, že se vykonalo vše, co se vykonati dalo. Až se zotaví, všechno jí vylíčím; za to, co jste pro ni učinil,
vás bude milovati ještě víc. Sbohem.“
- 123 -

Po Arthurově odchodu jsem se vrátil do pokoje. Lucy spala klidně, ale oddychovala již zhluboka, až se jí přikrývka zdvíhala na
prsou. Van Helsing seděl na pelesti lůžka a pozorně na ni hleděl.
Sametka opět zakrývala zarudlou skvrnku. Zeptal jsem se profesora
šeptem.:
„Co soudíte o té skvrně na jejím hrdle?“
„Co vy o ní soudíte?“
„Ještě jsem si ji neprohlédl,“ odpověděl jsem a ihned jsem stuhu
rozvázal. Přímo nad vnější krční tepnou byla dvě píchnutí, celkem
nevelká, ale přece jen podezřelá. Nevypadala jako boláky, ale okraje
měla bílé a roztřepené, jakoby něčím rozedřené. Okamžitě mě napadlo, že právě tohle zranění, či co to je, může být příčinou oné velké
ztráty krve, ale vzápětí jsem od této myšlenky upustil, protože něco
takového je nemožné. Pak by přece muselo být celé lůžko zbarveno
do ruda krví, kterou dívka jistě ztratila, když před transfúzí byla tak
bledá!
„Tak co?“ zeptal se Van Helsing.
„Hm,“ řekl jsem, „je mi to nejasné.“
Profesor vstal. „Musím se ještě dnes večer vrátiti do Amsterodamu,“ prohlásil. „Mám tam knihy a věci, které potřebuji. Vy tu musíte
setrvati celou noc a nesmíte od ní odvrátiti zrak.“
„Mám dát zavolat nějakou ošetřovatelku?“
„Nejlepšími ošetřovateli jsme my dva. Celou noc na ni dávejte
pozor; dohlédněte, aby byla dobře živena a aby ji nic nerušilo. Do
rána nesmíte zamhouřiti oči. Později se my dva můžeme vyspati.
Vrátím se, jak nejdřív budu moci. A pak začneme!“
„Začneme?“ vyhrkl jsem, „Co tím probůh chcete říci?“
„Uvidíme!“ prohlásil a vyběhl z pokoje. Za okamžik se vrátil, strčil hlavu do dveří, vztyčil varovně ukazováček a řekl:
„Pamatujte, že ji máte na starosti! Jestliže ji opustíte a stihne ji
pohroma, pak nebudete míti klidného spánku!“

DENÍK Dr. SEWARDA
(Pokračování)

- 124 -

8. září. — Celou noc jsem probděl u Lucy. Do setmění vyprchal
účinek narkotika a Lucy se probudila sama od sebe. Vypadala úplně
jinak než před operací. Měla i dobrou náladu, byla rozverná, plná
života, ale přece jen na ní byly vidět stopy naprostého vyčerpání,
které prodělala. Když jsem sdělil paní Westenrové, že mám podle
příkazu dr. Van Helsinga u její dcery probdít celou noc, málem se mi
vysmála s poukazem na její obnovenou sílu a výbornou náladu. Trval
jsem však na svém a vykonal přípravy pro dlouhé bdění. V době, kdy
služebná připravovala Lucy na noc, jsem se navečeřel, pak jsem k ní
vešel a usedl na křeslo u jejího lůžka. Neměla sebemenší námitky,
naopak, kdykoli jsem zachytil její pohled, vyzařovala z něho vděčnost. Po delším čase mi připadalo, že upadá do spánku, ale pak jako
by se přemohla a násilím se držela vzhůru. Tohle se opakovalo několikrát, a čím víc se připozdívalo, tím víc úsilí ji to stálo a tím kratší
byly jednotlivé přestávky klidu. Zřejmě nechtěla usnout, a tak jsem
se na to bez zábran zeptal:
„Vy nechcete usnout?“
„Ne, bojím se.“
„Bojíte se usnout ? Proč? Vždyť je to dobrodiní, po němž všichni
touží!“
„Ach, kdybyste na tom byl jako já, tak ne! Kdyby pro vás byl
spánek předzvěstí hrůzy!“
„Předzvěstí hrůzy? Co tím probůh chcete říci?“
„Nevím, ach nevím. A to je právě to strašné. Všechna ta slabost
mě zmáhá ve spánku a já už se děsím pouhého pomyšlení na spaní!“
„Ale milá slečno, dnes v noci můžete spát. Budu tu nad vámi bdít
celou noc a mohu vám slíbit, že se nic nestane.“
„Ach ano, na vás se ovšem mohu spolehnout!“ Využil jsem příležitosti a řekl: „Slibuji vám, že vás okamžité probudím, jakmile
zpozoruji, že máte nějaký zlý sen.“
„Probudíte mě? Opravdu? Jste ke mně tak hodný! To tedy budu
spát!“ A téměř současně si úlevou povzdychla, klesla naznak a usnula.
Probděl jsem u ní celou noc. Ani jednou se nepohnula, naopak,
celou noc spala hlubokým, klidným, životodárným, zdraví přinášejícím spánkem. Rty měla lehce pootevřené a ňadra se jí zdvíhala a
- 125 -

klesala s pravidelností kyvadla. Na tváři měla úsměv a zřejmé se jí
nezdálo nic, co by jí rušilo klid mysli.
Časně zrána přišla služebná a já jí předal péči o Lucy. Odjel jsem
domů, protože jsem měl nejrůznější starosti. Van Helsingovi a Arthurovi jsem poslal telegramy a informoval je o skvělém výsledku transfúze. V práci jsem měl hodně co dohánět a to mi zabralo celý den;
byla už tma, když jsem se konečně mohl vyptat na svého zoofagního
pacienta. Zpráva byla příznivá: minulý den i noc byl zcela klidný. Při
večeři došel z Amsterodamu telegram od Van Helsinga, v němž mě
vyzýval, abych zítra večer zase přijel do Hillinghamu, protože mě
tam možná bude zapotřebí. On sám odjede nočním parníkem a přibude časně ráno.
9. září. — Do Hillinghamu jsem dojel značně unaven a vyčerpán.
Už dvě noci jsem téměř nezamhouřil oko a v mozku se mi začala
rozpínat ona tupá prázdnota, která svědčí o duševním vyčerpání. Lucy byla vzhůru a v dobré náladě. Když jsme si potřásli rukama, pohlédla mi pátravě do obličeje a prohlásila:
„Dnes v noci u mne bdít nebudete! Jste vyčerpán. Já už jsem celkem zase v pořádku — ano, opravdu — a když už tu někdo má bdít,
tak to budu já!“ Nehodlal jsem se s ní o tom dohadovat a odešel jsem
se najíst. Lucy mě doprovodila a dělala mi společnost; byla tak roztomilá, že mi báječně chutnalo; dokonce jsem vypil několik sklenic
jejich víc než výborného portského. Pak mě Lucy zavedla nahoru do
pokoje vedle její ložnice. V krbu hořel oheň a Lucy pravila: „Tak, a
vy zůstanete hezky tady. Tyhle dveře nechám otevřené a své taky.
Můžete si lehnout sem na pohovku; vím totiž, že vás doktory nedonutí nic, abyste si lehli do postele, když je pacient v dohledu. Jestli
budu něco potřebovat, zavolám vás, a budete moci ihned ke mně
zajít.“ Nezbývalo než souhlasit, stejně jsem byl „utahaný jako pes“ a
nedokázal bych se udržet vzhůru, i kdybych se sebevíc snažil. A
když mi tedy znovu slíbila, že mě zavolá, jakmile bude něco potřebovat, ulehl jsem na pohovku a zapomněl na celý svět.

DENÍK LUCY WESTENROVÉ
- 126 -

9. září. — Dnes večer je mi moc blaze. Cítila jsem se strašně slabá, a teď už zase mohu přemýšlet a pohybovat se, a připadám si, jako
bych se po několika dnech sychravého větru z ocelově šedé oblohy
zase jednou hřála ve sluneční záři. Zdá se mi, že Arthur je velmi,
velmi blízko, a že dokonce cítím kolem sebe jeho vřelou přítomnost.
Zřejmě nás nemoc a slabost Činí sobeckými a obracejí náš vnitřní
zrak a náchylnost k sobě samým, zatímco zdraví a síla popřávají volnost Amorovi, a ten pak řídí naše myšlenky a city tam, kam chce.
Vím, kde teď jsou mé myšlenky. Kéž by to jen Arthur věděl! Můj
drahý, můj drahý, ty spíš a určitě ti zní v uších, a mně v nich zní,
když bdím! Ach, ty blažený odpočinku minulé noci! Jak krásně jsem
spala, když nade mnou bděl ten milý, hodný dr. Seward! A dnes v
noci se spánku nebojím, vždyť doktor je vedle a může přijít na pouhé
zavolání. Díky všem, že jste ke mně tak hodní! Díky, Bože! Dobrou
noc, Arthure!

DENÍK Dr. SEWARDA
10. září. — Ucítil jsem na hlavě profesorovu ruku a ve zlomku
vteřiny jsem se zcela probudil. Tohle je rozhodně jedna z věcí, kterým se člověk v blázinci naučí.
„A jak se daří naší pacientce?“
„Když jsem od ní odcházel, či spíš když ona odcházela ode mne,
dobře,“ odpověděl jsem.
„Nuže, pojďme se podívat!“ vyzval mě Van Helsing. A odešli
jsme spolu do jejího pokoje.
Záclony byly spuštěné. Přistoupil jsem k oknu, abych je opatrně
vytáhl. Mezitím přešel Van Helsing svým měkkým kočičím krokem
k lůžku.
Jak jsem vytahoval záclonu a ranní slunce zaplavovalo pokoj, zaslechl jsem profesorovo tiché, sykavé, překvapené vdechnutí. Věděl
jsem, jak bývá řídké, a srdcem mi prolétl šíp smrtelného strachu.
Otočil jsem se k němu ve chvíli, kdy se právě odvrátil od lůžka s
výkřikem hrůzy: „Gott im Himmel!“ Víc říkat nemusel, stačil pohled
na jeho zrůzněnou tvář. Pozdvihl ruku a ukázal k lůžku. Jeho tvář,
- 127 -

jindy jako z kamene vytesaná, byla ztrhaná a popelavě šedá. Rozklepala se mi kolena.
Na lůžku, zřejmě v mdlobách, ležela ubohá Lucy a vypadala ještě
strašněji a bledší než předtím. I rty byly bílé a dásně jakoby obnažovaly zuby, jak to občas vídáme u lidí zemřelých po delší chorobě.
Van Helsing pozvedl nohu, aby si zlostí dupl, ale instinkt a dlouhými
lety získané sebeovládání mu v tom zabránily a on ji zase tiše spustil
dolů. „Rychle!“ přikázal. „Přineste brandy!“ Odběhl jsem do jídelny
a vrátil se se stolní lahví. Profesor svlažil Lucyiny bledé rty a společně jsme jí masírovali chodidla, zápěstí a hruď. Pak Van Helsing poslouchal tep a po několika okamžicích smrtelné úzkosti řekl:
„Ještě není příliš pozdě. Bije, i když jen slabě. Vše, co jsme až dosud podnikli, je vniveč; musíme začíti znovu. Teď tu žádného mladého Arthura nemáme po ruce; musím se tedy tentokrát obrátiti na
vás, příteli Johne.“ Při těchto slovech sáhl do brašny a vytáhl nástroje
pro transfúzi. Svlékl jsem si sako a vyhrnul rukáv košile. Pro naléhavost se už nedalo použít narkotika, a ani ho nebylo třeba; proto jsme
bez jediného okamžiku zdržení přistoupili k operaci. Po jisté době —
a nezdála se nijak krátká, protože odčerpávání krve, ať už se poskytuje sebedobrovolněji, je hrozný pocit — zvedl Van Helsing varovně
prst. „Nehýbejte se,“ vyzval mě. „Mám pouze obavu, aby se neprobudila, jak jí postupně přibývá sil. To by bylo nebezpečné, ba dokonce velmi nebezpečné! Proto uděláme preventivní opatření. Dám jí
podkožní morfiovou injekci.“ Pak rychle a obratně uskutečnil svůj
záměr. Injekce jí zřejmě prospěla, mdloba přešla téměř nepozorovatelně v narkotický spánek. S pocitem hrdosti jsem sledoval, jak se jí
do bledých tváří a rtů vkrádá zpět slabý nádech červeně. Kdo to sám
nezažil, nemůže pochopit, co člověk cítí, když jeho vlastní krev
proudí do žil milované ženy.
Profesor mě bedlivě pozoroval. „Stačí,“ prohlásil.
„Už?“ namítl jsem. „Od Arta jste vzal mnohem víc!“
Profesor se tomu poněkud smutně usmál.
„On je jejím snoubencem, fiancé. Vy máte před sebou práci, mnoho práce pro ni i pro jiné; to, co jste teď poskytl, stačí.“
Po skončení transfúze ošetřil profesor Lucy; já jsem si zatím přidržel prst na vpichu. Ulehl jsem a čekal, až bude mít čas ošetřit mě.
- 128 -

Cítil jsem se sláb a bylo mi trochu nevolno. Za chvíli mi obvázal
ránu a poslal mě dolů, abych se napil vína. Jak jsem odcházel z pokoje, vyšel za mnou a pološeptem pravil:
„Prosím vás, abyste o tom nikomu neřekl ani slůvko. Kdyby se
náš mladý snoubenec objevil stejně nečekaně jako minule, tak ani
slovo! Polekal by se a také by žárlil. A k tomu nesmí dojíti! Jděte!“
Když jsem se vrátil, starostlivě na mě pohlédl a pak řekl:
„Už vám je mnohem líp. Jděte do pokoje, lehněte si na pohovku a
na chvíli si odpočiňte. Potom se pořádně nasnídejte a přijďte sem za
mnou.“
Zařídil jsem se podle jeho příkazů. Věděl jsem totiž, jak jsou
správné a rozumné. Splnil jsem, co se ode mne čekalo, a teď bylo
mou další povinností zachovat si sílu. Cítil jsem se značně zesláblý, a
tak jsem si ani úplně neuvědomoval celou hrůzu toho, co se stalo.
Lámal jsem si jen neustále mysl otázkou, proč došlo v Lucyině stavu
k takovému zvratu a jak mohla přijít o takové množství krve, aniž po
ní někde zbyly stopy. Nakonec jsem na pohovce usnul a zřejmě jsem
o tom přemýšlel i ve spaní, protože ať jsem spal či bděl, myšlenky se
mi neustále vracely k oněm malým rankám na jejím hrdle a jejich
přesto tak rozedřeným, bílým okrajům.
Lucy spala dlouho do bílého dne, a když se konečně probudila, cítila se celkem dobře a posíleně, a i když zdaleka ne tak dobře jako
včera. Van Helsing k ní zašel a pak se vydal do města. Péči o ni svěřil mně a přísně mi uložil, že ji nesmím ani na okamžik nechat o samotě. Z haly ke mně dolehl jeho hlas, tázající se na cestu k nejbližšímu telegrafnímu úřadu.
Lucy si se mnou bez zábran povídala a mně napadlo, že snad ani
neví, co se jí přihodilo. Matka, která k ní přišla nahoru, u ní zřejmě
také nepostřehla žádnou změnu; vděčně mi totiž řekla:
„Jsme vám tak zavázáni, doktore Sewarde, za všechno, co jste
udělal, jenže teď byste už opravdu měl být opatrný, abyste se nepřepracoval. Jste nějak velmi bledý. Potřebujete manželku, aby vás
ošetřovala a trochu se o vás starala, to potřebujete!“ Lucy se při jejích slovech začervenala, i když jenom na vteřinku, protože její ubohé zpustošené žíly nemohly dlouho vydržet nevítaný nával krve do
hlavy. Vzápětí zbledla jako stěna a prosebně ke mně obrátila zrak.
- 129 -

Usmál jsem se, přikývl a přiložil prst ke rtům; Lucy s povzdechem
klesla zpět do polštářů.
Van Helsing se vrátil za několik hodin a ihned mi přikázal: „Vy
teď běžte domů a pořádně se najezte a napijte! Posilněte se. Já tu
zůstanu přes noc sám a budu bdíti u naší mladé slečny. Tenhle případ
musíme sledovati oba, a nikdo jiný se o něm nesmí dozvěděti. Mám
pro to vážné důvody. Ne, neptejte se mě na ně; myslete si, co chcete.
A nebojte se mysleti si i tu největší nemožnost! Dobrou noc!“
V hale ke mně přistoupily dvě služebné a zeptaly se, zda by jedna
z nich nemohla bdít u slečny Lucy. Žadonily, abych jim to dovolil, a
když jsem jim řekl, že podle přání doktora Van Helsinga bude u ní
bdít jeden z nás dvou, velmi úpěnlivě mě prosily, abych se za ně u
toho „cizího pána“ přimluvil. Jejich obětavost mě opravdu dojala.
Snad to udělaly proto, že viděly, jak hodně jsem zesláblý, nebo snad
tím chtěly projevit oddanost k Lucy; při podobných příležitostech
jsem se totiž velmi často setkával s příklady ženské laskavosti. Vrátil
jsem se sem ještě včas k večeři, udělal vizitu — všechno v pořádku
— a než se dostavil spánek, zapsal jsem, co se udalo. A spánek už
přichází.
11. září. — Dnes odpoledne jsem zajel do Hillinghamu. Van Helsinga jsem zastihl ve výborné náladě a Lucy se daří mnohem lépe.
Krátce po mém příchodu byl profesorovi doručen velký balík z ciziny. S dychtivostí — pochopitelně předstíranou — ho otevřel a vytáhl
z něho velký svazek bílých květů.
„Ty jsou pro vás, slečno Lucy,“ řekl.
„Pro mne? Ach, pane doktore!“
„Ano, má drahá, jenže nejsou k tomu, abyste si s nimi hrála! Jsou
to totiž léky.“ Lucy protáhla obličej. „Nebudete je ovšem užívati jako
odvaru nebo v nějaké jiné odporné formě, takže nemusíte krčiti svůj
rozkošný nosánek; jinak bych totiž musel upozorniti svého přítele
Arthura na to, jaké trápení ho bude čekati, až se bude muset dívati na
to, jak se ten krásný obličej, který tak miluje, dovede pitvořiti. Aha,
má krásná slečinko, už se vám ten nosánek narovnal. Tohle je léčivý
prostředek, jenže vy nevíte, co s tím. Rozložím vám ty květy na okno, upletu z nich krásný věnec a ten vám pověsím kolem krku, abyste
- 130 -

dobře spala. Ano, stejně jako květy lotosu vám i tyhle květy dají zapomenouti na vaše utrpení. Voní jako vody řeky Léthé a jako ona
studna mládí, kterou hledali konquistadoři na Floridě a našli ji tam
sice, ale už pozdě.“
Mezitím si Lucy prohlížela květy a přivoněla k nim. Vzápětí je
odhodila a napůl se smíchem, napůl s odporem prohlásila:
„Ale profesore, vy si určitě děláte ze mne žerty! Tyhle květy jsou
přece jenom obyčejný česnek!“
K mému překvapení Van Helsing vstal a neobvykle přísně, se sevřenými zuby a svraštěným hustým obočím pravil:
„Tak žádné laškování! Já nikdy nežertuji! Všechno, co dělám, má
hluboký důvod, a ať vás ani nenapadne mi odporovati! Mějte se na
pozoru, když už ne kvůli sobě, tak alespoň kvůli ostatním!“ Tu si
povšiml, že se chudák pochopitelně vylekala, a pokračoval laskavějším tónem: „Milá slečno, nebojte se mě. To, co dělám, dělám jen pro
vaše dobro. Ale v tomto obyčejném květu je skryta síla, která vám
může hodně prospěti. Podívejte se, sám vám je rozmístím tady v pokoji. Sám z nich uviji pro vás věnec, který budete nositi. Ale pst!
Nikomu o tom neříkejte, i kdyby se vás sebevíc vyptávali. Musíme
být poslušni, a mlčení je součástí poslušnosti. A poslušnost vás přivede silnou a zdravou do milující náruče, která vás očekává. Teď
ještě chvíli klidně seďte! Vy pojďte se mnou, příteli Johne, a pomozte mi vyzdobiti pokoj česnekem, který sem došel až z Haarlemu, kde
můj přítel Van der Pool tuto rostlinu pěstuje ve svých sklenících po
celý rok. Musel jsem mu včera zatelegrafovati, jinak by tu ještě nebyly.“
Vzali jsme květy a odešli do Lucyiny ložnice. Profesorovo počínání bylo opravdu neobvyklé a určitě by se nenašlo v žádném ze
známých lékopisů. Napřed zavřel okna a pečlivě zastrčil všechny
petlice. Pak vzal do hrsti několik květů a přetřel jimi všechny rámy,
jako by chtěl zabezpečit, že každý závan vzduchu, který by snad
dovnitř pronikl, bude prosycen vůní česneku. Dále pak potřel chomáčkem květů celý rám dveří, dole, nahoře a po stranách, a totéž
udělal kolem krbu. Připadalo mi to směšné, a proto jsem nakonec
řekl:

- 131 -

„Pane profesore, vím, že vždycky máte důvod pro všechno, co děláte, jenže z tohohle jsem opravdu zmaten. Ještě že tu nemáme žádného posměváčka, ten by totiž prohlásil, že tu čarujete, aby sem nemohl vniknout nějaký zlý duch.“
„Třeba by měl pravdu,“ prohodil profesor klidně a začal vít věnec,
který Lucy měla mít kolem krku.
Pak jsme počkali, až Lucy dokončí večerní toaletu, a když už byla
na lůžku, přišel k ní profesor do pokoje a sám jí zavěsil věnec z česnekových květů kolem krku. Před odchodem ji upozornil:
„Dejte pozor, abyste ho nepřetrhla, a i kdyby vám bylo tady dusno, neotvírejte dnes v noci ani okno, ani dveře.“
„Slibuji,“ řekla Lucy, „a tisíckrát vám oběma děkuji za všechnu
vaši laskavost. Čím jsem si zasloužila, že mě nebesa obdařila tolika
přáteli?“
Před domem na mě čekala bryčka. Když jsme odjížděli, řekl Van
Helsing:
„Dnes v noci mohu klidně spáti, a já se chce vyspati — dvě noci
na cestách, mnoho četby během dne mezi oběma nocemi, hodně strachu následujícího dne a další noc probděná, aniž jsem oka zamhouřil!
Zítra časně ráno pro mě přijeďte a pojedeme se spolu podívati na naši
krásnou slečnu, které ‚kouzlo‘, jež jsem vyrobil, určitě dodá novou
sílu.“
Byl zřejmě tak pln důvěry, že jsem si bezděčně vzpomněl, jak
jsem byl přede dvěma nocemi také pln důvěry a jak žalostně to skončilo. Tato myšlenka mě naplnila strachem a neurčitou hrůzou. Jistě
mi jen slabost zabránila, abych svému příteli nevyjevil, co mi blesklo
hlavou, ale tím víc mě to tížilo, jako neprolité slzy.

kapitola 11/
DENÍK LUCY WESTENROVÉ
12. září. — Všichni jsou ke mně strašně hodní! Do toho drahouška doktora Van Helsinga jsem se úplně zamilovala! Jen se divím,
proč se kvůli těm květům tak rozčilil! Docela mě vylekal svou prud- 132 -

kostí. Ale stejně asi měl pravdu, vždyť mi už teď přinášejí úlevu.
Dnes se ani nebojím, že budu sama, a určitě bez obav usnu. A nějakého třepotání venku za oknem si prostě nebudu všímat. Jak já jsem
se poslední dobou úporně bránila spánku, to bylo opravdu strašné!
Jak zlé je volit mezi úzkostí z nespavosti a úzkostí ze spánku naplněného strachem, přinášejícího mi tolik tajemných hrůz! Jak šťastni
jsou někteří lidé, kteří v životě nepoznají ani strach, ani hrůzu, a kterým je spánek požehnáním, dostavujícím se noc co noc a přinášejícím pouze sladké sny! A teď je tedy večer, čekám na spánek a ležím
jako Ofélie s „vínkem panenským a dívčím obsypáním květinami“.
Až dosud mi byl česnek protivný, ale dnes večer mi je milý. Vůně,
která z něho vane, přináší mír a já cítím, jak mě už pomalu zmáhá
spánek. Dobrou noc, drazí!

DENÍK Dr. SEWARDA
13. září. — Přišel jsem do hotelu Berkeley a zastihl Van Helsinga
jako obvykle připraveného. Objednaný kočár už čekal. Profesor si
vzal svou brašnu, kterou teď stejně stále nosí s sebou.
Musím všechno uvést hezky po pořádku. S Van Helsingem jsme
dorazili do Hillinghamu v osm hodin. Jitro bylo překrásné; jasné
slunce a svěží dech přicházejícího podzimu korunovaly celoroční
dílo přírody. Listí na sebe bralo nejnádhernější barvy, ale ještě nezačalo padat ze stromů. Vešli jsme do domu. Paní Westenrová právě
vycházela z přijímacího pokoje. Odjakživa byla ranní ptáče. Srdečně
nás přivítala a řekla:
„Jistě vás potěší, že se Lucy daří lépe. To ubohé dítě ještě spí. Podívala jsem se na ni od dveří pokoje, ale nešla jsem dovnitř, abych ji
nerušila.“ Profesor se usmál a zatvářil se vítězoslavně. Zamnul si
ruce a prohodil:
„Vida! Přece jen jsem udělal správnou diagnózu. Má léčba má
účinek.“ Jenže paní Westenrová namítla:
„Jen si nepřičítejte všechnu zásluhu sám, doktore! Dceřin dnešní
stav je částečně i mou zásluhou!“
„Jak to myslíte, milostivá paní?“ podivil se profesor.
- 133 -

„Víte, dělala jsem si v noci o to drahé dítě starosti a šla jsem se na
ni podívat. Spala tvrdě — tak tvrdě, že ji můj příchod ani neprobudil.
Ale v pokoji bylo hrozné dusno. Všude byla spousta těch odporných,
pronikavě zapáchajících květů a Lucy z nich měla dokonce věnec
kolem krku. Bála jsem se, aby ten ohavný pach mému drahému dítěti
neublížil, vždyť je tak zesláblá, a proto jsem všechny ty květy odnesla a pootevřela okno, abych tam vpustila trochu čerstvého vzduchu.
Určitě se vám bude Lucy líbit.“
Nato se vzdálila do svého budoáru, kde obvykle časně snídávala.
Zatímco mluvila, díval jsem se profesorovi do obličeje. Tváře mu
úplně zpopelavěly. Dokud tam ubohá paní byla, ovládal se, protože
znal její zdravotní stav i to, jak nebezpečný by pro ni byl šok. A dokonce se na ni usmál, když jí otvíral dveře do jejího pokoje. Sotva
však vešla, prudce mě vtáhl do jídelny a zavřel za námi.
A zde jsem poprvé v životě spatřil Van Helsinga zhrouceného. V
jakési němé beznaději zdvihl paže nad hlavu, v bezmocném gestu
spráskl ruce, klesl na židli, obličej skryl do dlaní a rozvzlykal se hlasitým, přerývaným pláčem, který mu snad vycházel z nejskrytějších
koutů srdce. Potom znovu rozpřáhl paže a zvolal, jako by se chtěl
dovolávat celého vesmíru: „Bože! Bože! Bože! Čeho jsme se dopustili, čeho se dopustila ta ubohá dívka, že jsme tak krutě stíhám? Může
snad k něčemu tak strašnému dojíti jen proto, že mezi námi stále ještě řádí ta osudná zhouba, seslaná ze starodávného pohanského světa?
Ta nešťastná matka provede v úplné nevědomosti a nejlepším úmyslu věc, která je s to připraviti její dceru o duši a tělo, a my jí to nesmíme říci, dokonce ji ani nesmíme varovati, neboť by zemřela, a
pak by zemřela i dcera. Ach, jak jen nás osud stíhá! Jak se proti nám
spikly všechny síly pekla!“ Vtom prudce vyskočil. „Pojďte!“ vyzval
mě, „pojďte, musíme se přesvědčiti a jednati. Ďáblové neďáblové
nebo všichni ďáblové dohromady, na tom teď nesejde; přesto se s
ním pustíme do křížku!“ Zašel do haly pro brašnu a spolu jsme šli
nahoru do Lucyina pokoje.
Znovu jsem vytáhl záclony, zatímco Van Helsing přistoupil k lůžku. Tentokrát už sebou při pohledu na stejně zuboženou, voskově
bledou tvář netrhl. Na obličeji se mu rozhostil výraz hluboké bolesti
a nezměrného soucitu.
- 134 -

„Jak jsem čekal,“ zamumlal se svým typickým sykavým nadechnutím. Mlčky se vrátil ke dveřím, zamkl je a na malém stolku
začal rozkládat nástroje pro další transfúzi krve. Usoudil jsem už
dříve, že jí bude třeba, a začal jsem se svlékat, ale profesor mě zarazil zamítavým posunkem paže.
„Ne!“ prohlásil a odkládal sako. „Dnes provedete operaci vy,
Krev poskytnu já. Jste už dost zesláblý.“
A opět transfúze, opět narkotikum, opět týž návrat červeně do popelavých tváří a pravidelný dech zdravého spánku. Tentokráte jsem u
ní seděl já a Van Helsing se zotavoval a odpočíval.
Za chvíli využil profesor příležitosti a upozornil paní Westenrovou, že z Lucyina pokoje nesmí bez porady s ním nic odstranit; ty
květy mají totiž léčivé vlastnosti a vdechování jejich vůně je součástí
léčebného postupu. Pak jí sdělil, že celou péči o Lucy přebírá sám a
že bude u ní tuto i příští noc bdít a mně vzkáže, kdy mám přijít.
Hodinu nato se Lucy probrala ze spánku, svěží a veselá, jako by jí
ta těžká zkouška ani nebyla příliš ublížila.
Co to všechno znamená? Nezačínají mít snad ta dlouhá léta strávená mezi choromyslnými neblahý vliv na můj mozek?

DENÍK LUCY WESTENROVÉ
17. září. — Čtyři dny a noci klidu. Už jsem nabyla tolik sil, že si
připadám jako znovuzrozená. Je mi, jako bych přestála dlouhou noční můru, právě se probudila, uviděla nádherný sluneční jas a všude
kolem sebe cítila svěží ranní vzduch. Nejasně a mlhavě si vzpomínám na dlouhé, úzkostné chvíle čekání a obav; na tmu, v níž nebylo
jediného bolestného záblesku naděje, takže mé zoufalství bylo ještě
hlubší; na dlouhá období nicoty a návraty k životu, kdy jsem si připadala jako potápěč vynořující se z velkých hlubin na hladinu. Jelikož je však celou dobu se mnou dr. Van Helsing, všechny ty zlé sny
snad zmizely. Přestaly také šelesty, které mě přiváděly na okraj šílenství — třepetání o okna, vzdálené hlasy, které mi připadaly tak
blízké, drsná slova přicházející nevím odkud a přikazující mi ani
nevím co. Uléhám teď do postele bez jakékoli obavy před spánkem.
Dokonce se ani nepokouším udržet v bdělém stavu. Česnek mi už
- 135 -

celkem nevadí a každý den mi ho sem z Haarlemu posílají plnou
bedničku. Dnes večer dr. Van Helsing odjíždí, protože musí strávit
jeden den v Amsterodamu. Mne však už nemusí nikdo hlídat; je mi
už natolik dobře, že mě mohou nechat o samotě. Děkuji za to Bohu
kvůli mamince a drahému Arthurovi a kvůli všem našim přátelům,
kteří jsou tak laskaví. Stejně ani nepocítím žádný velký rozdíl, vždyť
včera spal dr. Van Helsing hezky dlouho v křesle. Dvakrát jsem se
probudila a přistihla ho spícího. Přesto se však nebojím usnout, ačkoli mi do okenních tabulí skoro zlostně tlučou nějaké větve nebo netopýři či něco jiného.

„THE PALL MALL GAZETTE“, 18. ZÁŘÍ
UPRCHLÝ VLK
Nebezpečné dobrodružství našeho dopisovatele
Rozhovor s dozorcem zoologické zahrady
Po mnoha dotazech a neméně mnoha odmítnutích se mi díky věčně opakovaným slovům Pall Mall Gazette, jimiž jsem se oháněl jako
talismanem, podařilo najít dozorce oddělení zoologické zahrady, kde
jsou umístěni vlci. Thomas Bilder bydlí v jednom z domků v ohradě
za pavilónem slonů a ve chvíli, kdy jsem ho konečně našel, sedal si
právě k čaji. Thomas a jeho manželka jsou pohostinní, postarší lidé,
bezdětní, a jestliže pohostí každého tak jako mne, pak si jistě žijí
velmi dobře. Dozorce odmítal hovořit o tom, čemu říkal „má práce“,
dokud se v klidu nenasvačíme. Když pak bylo sklizeno se stolu, zapálil si dýmku a řekl:
„Tak, pane, teďka můžete spustit a ptát se, na co budete chtít. Musíte mě vomluvit, že před jídlem vodmítám mluvit vo ouředních záležitostech. Dyk v celým našem voddělení dám vlkům, šakalům a
hyenám vždycky najíst dřív, než se jich na cokoli voptám.“
„Jak to myslíte, optat se jich na něco?“ vyzvídal jsem v naději, že
se rozhovoří.
„No, buď je praštím klackem přes hlavu, nebo, dyž mě požádaj
prachatý páni, co se chtěj blejsknout před svejma ženskejma, je
podrbu za ušima. To první — praštit je klackem přes hlavu, dřív než
- 136 -

jim předhodím žrádlo — mi nedělá žádný vobtíže, ale než se pokusím je podrbat, tak raděj počkám, až si dají svý šery či kafe, abych
tak řekl.“ Pak rozvážně dodal: „Víte, my lidi máme v sobě podobnej
kus nátury jako tyhle zvířata. Vy si sem přídete, vyptáváte se na mou
rachotu a nebejt toho, že ste mi dal půl libry, tak já, starej mrzout,
bych raději viděl, aby vás vzal ďas, než abych vám vodpovídal. A
vůbec mi nevadilo, že ste se mě kousavě voptal, esli teda chci, abyste
se vobrátil na řiditele, esli se mi smíte vyptávat. Neráčej se urazit, ale
že sem vám řek, abyste šel do háje?“
„Ano, to jste mi řekl.“
„A dyž ste mi vyhrožoval, že oznámíte řiditelství, že sem sprostej,
to bylo, jako byste mě praštil přes hlavu. Ale ta půl libry to spravila.
Hádat sem se nechtěl, a tak sem čekal na jídlo a zblajzl ho stejně,
jako to dělaj vlci a lvi a tygři. Ale teďkonc, zaplať pánbu, dyž mi
stará nacpala chřtán svejma koláčema a nalila do mě svůj zpropadenej starej čajník, tak sem celej vobživ, a vy si mě drbejte za ušima
jak dlouho chcete, já ani nezavrčím. Tak ven s těma votázkama!
Stejně vím, vo co vám de — vo toho uprchlýho vlka!“
„Správně. Chtěl bych slyšet váš názor. Povězte mi, jak k tomu došlo, a až se od vás dozvím okolnosti, tak mi řeknete, co to podle vás
způsobilo a jak to všechno podle vás dopadne.“
„Prosím, šéfe. Bylo to asi takhle. Tenhle vlk — říkali sme mu
Bersicker — byl jeden z těch třech šedejch vlků, co byli dodaný z
Norska Jamrachovejm, vod kerejch sme je asi před ctyřma roky vodkoupili. Byl to milej, poslušnej vlk a nikdy nám nezpůsobil žádnou
mrzutost, aby stála za řeč. To, že se vodtuď chtěl dostat pryč, mě u
něj překvapuje mnohem víc než u vostatních zvířat. Jak vidíte, člověk může důvěřovat vlkům zrovna tak málo jako ženskejm!“
„Nedejte na něj, pane!“ vpadla jeho manželka s hlasitým smíchem. „Von vám tak dlouho s těma zvířatama zachází, že už je sám
jako starej vlk! Jenže nikomu neublíží!“
„Tak teda včera asi dvě hodiny po krmení sem zaslech nějakej
hluk. Zrovna sem sbíral ve vopičím pavilónu stelivo pro jednu mladou pumu, co je nemocná, ale dyž sem slyšel štěkot a vytí, mazal
sem rovnou pryč. Ten Bersicker vám jako šílenej vrážel do mříží,
jako by se chtěl dostat ven. Moc lidí tu kolem zrovna nebylo, jen
- 137 -

nablízku byl jeden člověk, takovej vysokej chlap jak tyčka, s orlím
nosem a špičatou bradkou, trošku bíle prokvetlou. Měl tvrdej, studenej pohled a rudý voči a byl mi hned protivnej, protože mi připadalo,
že ti vlci sou rozčilený kvůli němu. Na rukách měl bílý kozinkový
rukavice, ukazoval na zvířata a řek: ‚Dozorče, tyhle vlky zřejmě něco
rozčililo.‘
‚Třeba zrovna vy,‘ odsek sem, protože se mi vůbec nezamlouvalo,
jak se tváří. Nenaštval se, jak sem doufal, ale usmál se vám tak pohrdavě, až vycenil bílý, vostrý zuby. ‚Nikoli, na mně by si nepochutnali,‘ řek.
‚Navopak, pochutnali,‘ namít sem stejným tónem. ‚Dycky si moc
rádi daj k svačině jednu dvě kosti, aby si na nich vočistili zuby, a vy
těch kostí máte plnej pytel!‘
Víte, a to bylo vopravdu divný — dyž nás ty zvířata viděly povídat, tak si lehly, a dyž sem přistoupil k Bersickerovi, nechal se vode
mě podrbat za ušima jako jindy. A pak tam přistoupil i ten chlap, a ať
se propadnu, esli taky neprostrčil ruku mřížema a nepohladil tomu
starýmu vlkovi uši!
‚Dejte si pozor!‘ upozornil sem ho. ‚Bersicker je rychlej.‘
‚Nevadí,‘ odpověděl. ‚Já jsem na ně zvyklý.‘
‚Vy ste z oboru?‘ zeptal sem se a smek klobouk, protože chlapík,
kerej obchoduje s vlkama atakdál, to je dobrej přítel dozorců.
‚Nikoli, z oboru právě ne,‘ řekl, ‚ale mám jich doma několik
ochočených.‘ A nato smek zdvořile jako ňákej lord a vodešel. Starej
Bersicker se za ním koukal tak dlouho, dokad nezmizel z dohledu,
pak si šel lehnout do kouta a celej večír se z něj nechtěl hnout. A
minulou noc, sotva vyšel měsíc, začli tady všici vlci výt. A přitom
tam nebylo nic, na co by mohli výt. Nikdo nebyl nablízku a jenom
kdesi na cestě daleko za parkem volal někdo na ňákýho psa. Jednou
nebo dvakrát sem se šel podívat, esli je všechno v pořádku, a taky že
bylo, a pak to vytí přestalo. Krátce před půlnocí sem se vypravil na
poslední vobchůzku před spaním, a ať se na místě propadnu, esli sem
nepřišel ke kleci starýho Bersickera a neviděl, že mříže sou vylomený a překroucený a klec prázdná! A to je všechno, co vo tom vopravdicky vím.“
„A jinak nikdo nic neviděl?“
- 138 -

„V tý době se zrovna vracel jeden z našejch zahradníků vod muziky a zahlídl, jak z keřů vybíhá velkej šedivěj pes. To alespoň tvrdí,
jenže já tomu zrovna moc nevěřím, protože dyž přišel domů, tak svý
starý vo tom ani nežblebt. Dyk sme celou noc honili Bersickera po
parku, a von vám si teprve ráno vzpomene, že něco viděl! Podle mýho mu prostě muzika stoupla do hlavy!“
„Poslyšte, pane Bildere, čím si tedy vysvětlujete útěk toho vlka?“
„Víte, pane,“ odpověděl s podezřelou skromností, „myslím, že si
to dovedu vysvětlit, jenomže nevím, esli vás má teorie uspokojí.“
„Určitě, Jestliže už člověk jako vy, který má tolik zkušeností se
zvířaty, by to nedokázal uhodnout, kdo jiný by se o to mohl pokusit?“
„Tak teda, pane, mám tohle vysvětlení: řek bych, že ten vlk utek
— protože prostě chtěl zdrhnout!“
Podle toho, jak se Thomas s manželkou tomuto vtipu srdečně
smáli, jsem usoudil, že ho už vyslovil víckrát a že celý jeho výklad
směřoval k tomu, aby mě napálil. Se ctihodným Thomasem jsem v
žertování soupeřit nemohl, ale myslím, že znám bezpečnější cestu k
jeho srdci. Proto jsem řekl:
„Dobrá, pane Bildere, řekněme, že jste si tu první půl libry už odpracoval. Teď už tedy čeká její sestřička na vaše zavolání, jen co mi
povíte, co se podle vás asi stane.“
„Máte pravdu, pane,“ opáčil rychle. „Jistě mi vodpustíte, že sem si
z vás dělal šoufky, jenže tady stará na mě mrkla, a tím mi naznačila,
abych to rozšoup.“
„No tohle! Nikdy!“ ohradila se manželka.
„Můj názor je takovejhle: že se tenhle vlk teďka někde potuluje.
Ten zahradník, kerej si na to původně ani nevzpomněl, povídal, že
prej cválal směrem k severu rychlejc než kůň. Jenže já mu nevěřím,
protože víte, pane, vlci necválaj vo nic rychlejc než psi, nejsou na to
stavěný. Vlci sou tak dobrý pro pohádky, a vochotně eště uznám, že
dyž se shluknou do smečky a ženou se za něčím, co má eště víc nahnáno než voni, pak dokážou ztropit ďábelskej randál a rozcupovat
na kousky všecko, co jim přídě do cesty. Ale, Bůh chraň, ve skutečným životě je vlk jen ubohej tvor, ani zpoloviny tak chytrej nebo
odvážnej jako pes, a není v něm ani vosmina bojovnýho ducha, jakej
- 139 -

je ve psech. A tenhle vlk vůbec nebyl zvyklej bojovat nebo dokonce
sám se živit, a zřejmě se tu někde vokolo parku schovává a celej se
třese, a esli mu to vůbec myslí, tak asi uvažuje, vod koho by sehnal
snídani. Třeba taky vlez do ňákýho baráku a sedí teď ve sklepě. Páni,
určitě ňáká kuchařka vezme do zaječích, až uvidí ty jeho zelený voči,
jak na ni zářej ze tmy! Esli se mu nepodaří najít ňáký žrádlo, tak je
bude muset shánět, a třeba se mu poštěstí včas narazit na řeznictví.
Esli ne a ňáká guvernantka pude se svým vojákem za křoví a nechá
dítě v kočárku — pak bych se nedivil, že by při sčítání lidu mohlo
bejt vo jedno dítě míň. To je všecko.“
Jak jsem mu podával jeho půl libry, mihlo se něco za oknem a panu Bilderovi se protáhl překvapením obličej.
„Panenko skákavá!“ vyhrkl. „Dyk se nám starej Bersicker sám
vod sebe vrátil!“
Přistoupil ke dveřím a otevřel je; považoval jsem to za dost přehnané. Vždycky jsem byl názoru, že šelma vypadá nejlíp, je-li mezi
ní a člověkem zaručeně pevná přehrada, a osobní zkušenost tuto mou
představu spíš posílila než oslabila.
Koneckonců je ovšem všechno pouze zvyk, protože ani Bilder, ani
jeho manželka si z toho vlka nedělali víc, než já bych si dělal ze psa.
Šelma byla tak mírná a poslušná jako praotec všech pohádkových
vlků — expřítel Červené Karkulky, který se v převlečení snažil získat její důvěru.
Celý výjev byl nevylíčitelnou směsí komedie a tklivosti. Zlý vlk,
který na půl dne naplnil celý Londýn hrůzou a na nejvyšší míru vyděsil všechny děti v městě, se kajícně vrátil a byl přijat a hýčkán jako
nějaký vlčí marnotratný syn. Starý Bilder ho s téměř něžnou starostlivostí ohmatal po celém těle, a když skončil kajícníkovu prohlídku,
prohlásil:
„Vida, já sem dobře věděl, že se tomu starýmu chudákovi něco
přihodí; copak sem to celej čas neříkal? Prosím, hlavu má pořezanou
a plnou skleněnejch střepů. Určitě lez přes ňákou zatracenou zeď či
co. Je to hanba, že lidi směj zastrkávat na vršky svejch zdí rozbitý
flašky. To má z toho. Poď, Bersickere!“
Bilder odvedl vlka a zamkl ho do klece s kusem masa, které alespoň množstvím odpovídalo nejpodstatnějším částem tučného telete,
- 140 -

a odešel podat hlášení. A po něm jsem následoval i já, abych o této
záležitosti mohl napsat jedinou informaci, kterou se o záhadném útěku ze zoologické zahrady podařilo dnešního dne získat.

DENÍK Dr. SEWARDA
17. září. — Po večeři jsem seděl v pracovně a snažil se dohnat
všechny záznamy, s nimiž jsem se pro nával jiné práce a četné návštěvy u Lucy hodně opozdil. Pojednou se rozlétly dveře a dovnitř
vrazil můj pacient s obličejem zrůzněným vášní. Do mne jako by
udeřil blesk; je to totiž něco téměř nebývalého, aby pacient z vlastní
vůle vnikl do ředitelovy pracovny. Renfield se hnal rovnou ke mně.
V ruce držel nůž, a protože jsem okamžitě pochopil, že mi hrozí nebezpečí, pokusil jsem se přistrčit stůl mezi sebe a jeho. Byl však
rychlejší a silnější než já, a než se mi to podařilo, rozmáchl se po
mně a dost hluboko mě řízl do levého zápěstí. Než mě však dokázal
bodnout podruhé, uhodil jsem ho pravičkou a on padl naznak na podlahu. Zápěstí mi silně krvácelo a na koberec nakapala malá kaluž
krve. Přesvědčil jsem se, že se můj přítel už nebude mít k ničemu
dalšímu, a ovazoval jsem si zápěstí. Přitom jsem ovšem nespouštěl
ani na okamžik zrak z ležící postavy. Mezitím přiběhli ošetřovatelé a
obrátili jsme pozornost k němu. Právě dělal něco, co mě naplnilo
odporem. Ležel na břiše a jako pes lízal krev, která skapala z rány na
zápěstí. Snadno jsme ho přemohli a k mému překvapení se dal ošetřovateli odvést klidně jako beránek. Jenom neustále opakoval: „Krev
je život! Krev je život!“
Právě teď si nesmím dovolit ztrácet krev; poslední dobou jsem jí
ztratil až příliš na úkor svého zdraví, a navíc mě už začalo vyčerpávat
napětí vyvolané strašnými fázemi dlouhé Lucyiny nemoci. Jsem předrážděný a unavený a potřebuji odpočinek, odpočinek, odpočinek.
Naštěstí mě Van Helsing nezavolal, takže si nemusím odepřít spánek; dnes v noci bych se bez něho asi těžko obešel.

- 141 -

TELEGRAM OD VAN HELSINGA, ANTVERPY,
SEWARDOVI, CARFAX
(Zaslán do Carfaxu, Sussex, protože nebylo udáno hrabství; doručen
s dvaadvacetihodinovým zpožděním.)
17. září. — „Určitě přijeďte dnes v noci do Hillinghamu. Pokud
nebudete bdíti celou noc, často navštěvujte a dohlédněte, aby květy
zůstaly na svém místě. Spoléhám na vás! Dostavím se co nejdřív po
příjezdu.“

DENÍK Dr. SEWARDA
18. září. — Chystám se k vlaku do Londýna. Van Helsingův telegram mě naplnil chmurnou předtuchou. Celá noc ztracena — a já
vím z trpké zkušenosti, co se za jednu noc může přihodit. Ovšem,
všechno snad dopadne dobře, jenže co se vlastně mohlo stát? Zřejmě
nad námi visí nějaká strašná hrozba a každá nepředvídaná okolnost
může asi zvrátit všechno, čeho se pokoušíme dosáhnout. Vezmu si
tento váleček s sebou a svůj záznam pak budu moci dokončit na Lucyině fonografu.

POZNÁMKY ZANECHANÉ LUCY WESTENROVOU
17. září. Noc. — Píši tyto poznámky a zanechávám je zde, aby se
rozhodně nikdo nedostal mým přičiněním do neštěstí. Je to přesný
zápis toho, co se udalo dnešní noci. Cítím, že umírám slabostí, a nemám už téměř sílu psát, ale musím to udělat, i kdyby mi psaní přivodilo smrt.
Šla jsem si lehnout jako obvykle, a ještě jsem dohlédla, aby květy
byly na místech určených dr. Van Helsingem. Brzy jsem usnula.
Probudil mě onen šelest na okenních tabulích, který poprvé začal
po noční procházce na útesu ve Whitby, kdy mě zachránila Mina, a
který už tak dobře znám. Nebála jsem se, ale mrzelo mě, že ve vedlejším pokoji není dr. Seward — jak mi dr. Van Helsing slíbil —,
protože bych ho mohla zavolat. Pak se opět dostavil onen starý strach
- 142 -

ze spánku a já jsem se rozhodla, že budu bdít. Ale jako naschvál se
spánek snažil dostavit právě tehdy, kdy jsem ho nechtěla; a protože
jsem se tedy bála zůstat sama, otevřela jsem dveře a zavolala: „Je tu
někdo?“ Nikdo neodpovídal. Nechtěla jsem probudit maminku a raději jsem zase dveře zavřela. Potom se zvenku ze zahrady ozvalo
nějaké vytí, podobné psímu, ale divočejší a hlubší. Šla jsem k oknu a
vyhlédla ven, ale neviděla jsem nic kromě velkého netopýra, který
zřejmě tloukl křídly o okno. Vrátila jsem se proto zpět na lůžko rozhodnuta nespat. Vtom se otevřely dveře a do pokoje nahlédla maminka. Všimla si, že jsem se hýbala a nespím, vešla dovnitř a sedla si
ke mně. Laskavěji a něžněji než jindy mi řekla:
„Měla jsem o tebe starost, miláčku, a přišla jsem se podívat, zda ti
nic nechybí.“
Obávala jsem se, že se nachladí, když tu bude tak sedět, a poprosila jsem ji, aby si lehla ke mně a spala se mnou. Ulehla proto do
postele a uvelebila se vedle mne; ani si nesvlékla župan, protože, jak
řekla, prý zde zůstane jen chvilku, a pak se vrátí do vlastního lůžka.
A jak jsme tam ležely v objetí, ozval se znovu na okně šelest a třepot.
Maminka se podivila, malinko se vylekala a vykřikla: „Co je to?“
Uklidňovala jsem ji, jak jen jsem mohla. Podařilo se mi to a maminka už ležela klidně; slyšela jsem však, jak její ubohé drahé srdce
prudce tluče. Za chvíli se opět ozvalo venku na zahradě mezi křovinami ono hluboké zavytí, krátce nato se s třeskem rozbilo okno a na
podlahu se rozlétla spousta střepů. Průvan odhrnul záclonu a v rozbitém okně se objevila hlava velkého vychrtlého šedého vlka. Maminka zděšeně vykřikla, pokoušela se posadit a divoce tápala rukama po
všem, co by jí pomohlo. Mimo jiné uchopila i věnec květů, který
jsem podle příkazu dr. Van Helsinga měla stále nosit kolem krku, a
strhla mi ho. Jednu dvě vteřiny strnule seděla a ukazovala rukou na
vlka, pak se jí z hrdla vydralo podivné, hrozné zachroptění, padla
naznak, jako by ji zasáhl blesk, a hlavou mi narazila na čelo, až se mi
na malou chvilku zamotala hlava. Připadalo mi, jako by se celý pokoj
se vším všudy začal se mnou točit kolem dokola. Nespustila jsem oči
z okna. Vtom stáhl vlk hlavu zpět a rozbitým oknem vlétly do pokoje
tisíce drobných skvrnek a kroužily a vířily jako sloup písku, jaký
bývá podle líčení cestovatelů při samumu na poušti. Snažila jsem se
- 143 -

pohnout, ale byla jsem jako uhranutá, a navíc na mně těžce spočívalo
ubohé tělo drahé maminky, které už chladlo — její srdce už přestalo
bít. Pak jsem na chvíli pozbyla vědomí. Zanedlouho jsem přišla k
sobě, ale bylo mi hrozně, nevýslovně hrozně. Někde nablízku vyzváněl umíráček; v celém okolí vyli psi a v našem křoví, snad těsně pod
okny, prozpěvoval slavík. Byla jsem celá zmámená a otupená bolestí,
strachem a slabostí, ale slavičí zpěv mi připadal jako hlas drahé maminky, vracející se zpět, aby mě konejšila. Hluk zřejmě probudil také
služky, za dveřmi jsem slyšela přešlapovat jejich bosé nohy. Na mé
zavolání vešly dovnitř, a když uviděly, co se stalo a co vlastně leží
přes postel, daly se do křiku. Rozbitým oknem vnikl do pokoje vítr a
prudce přirazil dveře. Vstala jsem, služebné nadzdvihly maminčino
tělo, položily je na mou postel a přikryly prostěradlem. Byly tak vystrašené a nervózní, že jsem jim přikázala, aby se šly do jídelny napít
sklenky vína. Dveře se na okamžik rozlétly a znovu zabouchly. Služky vyjekly a všechny najednou odběhly do jídelny. Mezitím jsem
nakladla všechny květy, které jsem měla, mamince na prsa. Když už
tam ležely, vzpomněla jsem si na příkaz dr. Van Helsinga, ale nechtěla jsem je vzít zpět, a kromě toho jsem hodlala dát příkaz, aby u
mne zůstala jedna ze služebných přes noc. Bylo mi divné, že se nevracejí. Volala jsem je, ale neodpovídaly. Zašla jsem proto za nimi
do jídelny.
Sotva jsem spatřila, co se stalo, opustila mě všechna naděje.
Všechny čtyři ležely bezvládně na zemi a těžce oddychovaly. Stolní
láhev, v níž bylo sherry, byla zpoloviny plná, ale vanul z ní podivný,
ostrý zápach. Pojala jsem podezření a prohlédla láhev. Byla cítit opiovým extraktem, a když jsem pohlédla na příborník, zpozorovala
jsem, že lahvička, ze které mamince její lékař dává — ach! vlastně
dával — užívat, je prázdná. Co mám dělat? Co mám dělat? Vrátila
jsem se zpět do pokoje k mamince. Nemohu ji přece opustit a jsem v
domě sama kromě služebných, které někdo uspal. Sama s mrtvou! A
odejít z domu se bojím, protože rozbitým oknem doléhá do pokoje
hluboké vytí vlka.
Vzduch jako by byl plný skvrnek, poletujících a kroužících v průvanu od okna, a světla planou modře a mdle. Co mám dělat? Bože,
chraň mě této noci všeho zlého! Tento list skryji na ňadrech, kde ho
- 144 -

najdou, až mě přijdou položit do rakve. Má drahá maminka skonala!
Je čas, abych odešla také. Jestliže tuto noc nepřežiji, pak sbohem,
můj drahý Arthure! Nechť tě Bůh ochrání, můj drahý, a mně nechť
pomůže!

kapitola 12/
DENÍK Dr. SEWARDA
18. září. — Odjel jsem okamžitě do Hillinghamu. Protože bylo
ještě brzy ráno, nechal jsem kočár čekat u branky a šel stromořadím
k domu. Tiše jsem zaklepal a co nejohleduplněji zazvonil, abych
snad neprobudil Lucy nebo její matku. Doufal jsem, že mi přijde
otevřít pouze služka, jenže nikdo nešel. A tak jsem za chvíli znovu
zaklepal a zazvonil. Pak mě popadl vztek, že služky mohou být tak
líné a být ještě tak pozdě v posteli — bylo už totiž deset hodin, a
klepal jsem a zvonil dál, tentokráte netrpělivěji. Přesto nikdo nepřicházel. Až do této chvíle jsem podezíral jenom služebnictvo, jenže
pomalu na mé začínala dotírat hrozná úzkost. Není tohle mrtvolné
ticho jenom dalším článkem v řetězu zhouby, který se snad kolem
nás stahuje? Nepřišel jsem snad opravdu už pozdě do domu smrti?
Jestli Lucy dostane opět jeden z těch strašných záchvatů, pak každá
minuta nebo dokonce vteřina zpoždění pro ni může znamenat hodinu
plnou nebezpečí. Obešel jsem proto dům, zda náhodou nenajdu otevřený jiný vchod.
Nikudy se však nedalo vejít. Všechna okna a všechny dveře byly
zavřeny na závoru a zamčeny. Zklamaně jsem se vrátil k hlavnímu
vchodu. Vtom jsem zaslechl prudký dusot uhánějících koní. Zastavili
se u branky a za několik vteřin mi stromořadím spěchal vstříc Van
Helsing. Jakmile mě spatřil, vyhrkl:
„Tak to jste vy! Právě jste přijel? Jak je jí? Přišli jsme už pozdě?
Vy jste nedostal můj telegram?“
Co nejrychleji a nejsouvisleji jsem mu vysvětlil, že jsem jeho telegram obdržel teprve dnes časně ráno, že jsem neztratil ani minutu,
- 145 -

abych se sem dostavil, a že se mi zatím nepodařilo nikoho v celém
domě vyburcovat. Van Helsing chvíli přemýšlel, pak smekl klobouk
a vážně pravil: „V tom případě se tedy obávám, že jsme přišli pozdě.
Děj se vůle boží!“ Vzápětí se jako obvykle vzchopil a pokračoval:
„Pojďte! Pokud tedy nemůžeme do domu vniknouti po dobrém, musíme tam vniknouti násilím. Teď už zaleží pouze na čase!“
Obešli jsme dům dozadu, kde bylo kuchyňské okno. Profesor vytáhl z brašny malou chirurgickou pilku, podal mi ji a ukázal na železné mříže chránící okno. Ihned jsem se do nich pustil a zanedlouho
jsem tři z nich přepiloval. Potom jsme dlouhým úzkým skalpelem
nadzdvihli zástrčku a okno otevřeli. Pomohl jsem profesorovi dovnitř
a prolezl za ním. V kuchyni a pokojících pro služebné, které byly
hned vedle ní, nikdo nebyl. Postupně jsme prohlédli všechny místnosti a v jídelně, mdle osvětlené denními paprsky, pronikajícími
okenicemi, našli jsme čtyři služky na podlaze. Nemuseli jsme se
obávat, že jsou mrtvé; sípavý dech a štiplavý zápach opiového extraktu nás nenechával na pochybách o jejich stavu. Pohlédli jsme s
Van Helsingem na sebe, a jak jsme odcházeli, usoudil: „O ně se můžeme postarati později.“ Pak jsme vyšli po schodech k Lucyinu pokoji. Nepatrnou chvilku jsme postáli u dveří a naslouchali, ale vůbec
nic nebylo slyšet. Zbledlí, s třesoucíma se rukama jsme pomalu otevřeli dveře a vešli do pokoje.
Jak jen vylíčit pohled, který se nám naskytl? Na lůžku ležely dvě
ženy, Lucy a za ní její matka pod bílým prostěradlem, jehož cíp byl
shrnut závanem vzduchu z okna a odhalil tak ztrhanou, bílou, hrůzou
vytřeštěnou tvář. Vedle ní ležela Lucy s bílým a ještě zuboženějším
obličejem. Věnec květů, který měla mít kolem krku, jsme našli na
matčině hrudi, a na obnaženém hrdle byly dvě malé ranky, jichž jsme
si všimli už dříve, jenže tentokráte byly hrozně bílé a rozdrásané.
Profesor se mlčky sklonil nad lůžko, hlavou se málem dotýkal ňader
ubohé Lucy, pak se najednou prudce otočil, jako by něčemu naslouchal, rychle se napřímil a zvolal:
„Ještě není pozdě! Rychle! Rychle! Přineste brandy!“
Seběhl jsem dolů a vrátil se s lahví. Napřed jsem k ní pochopitelně přičichl a ochutnal, jestli není brandy také otráveno jako sherry
ve stolní láhvi, kterou jsem našel na stole. Služebné již nedýchaly tak
- 146 -

klidně; narkotikum začalo zřejmě ztrácet účinek. Nezůstal jsem tam,
abych se o tom ujistil, ale vrátil jsem se k Van Helsingovi. Ten jako
už předtím potíral Lucy kořalkou rty, dásně, zápěstí a dlaně. Pak mi
pravil:
„Tohle je vše, víc zatím nelze učiniti. Vy běžte k těm služebným,
vezměte mokrý ručník a pořádné je pleskejte po tvářích. Ať rozdělají
oheň, roztopí ho a připraví horkou lázeň. Tahle ubohá duše je skoro
tak vychladlá jako ta, která leží vedle ní. Potřebuje se zahřáti, než s
ní můžeme podniknouti něco dalšího.“
Ihned jsem seběhl dolů a tři z žen jsem celkem bez nesnází probudil. Čtvrtá byla ještě velmi mladá, narkotikum na ni zřejmě zapůsobilo silněji; přenesl jsem ji tedy z podlahy na pohovku a nechal ji
spát dál. Ostatní byly zpočátku úplně omámené, ale sotva se vzpamatovaly, rozplakaly se a křečovitě stkaly. Osopil jsem se však na ně a
nepustil je k slovu. Už je dost zlé, že došlo k ztrátě jednoho života,
prohlásil jsem, a jestli budou otálet, bude ohrožen i život slečny Lucy. A tak, napůl oblečené, pustily se s pláčem a vzlyky do práce, přiložily a přihřály vodu. V kuchyňském sporáku a pod kotlem oheň
naštěstí dosud neuhasl a horké vody bylo brzy dost. Služky připravily
koupel a my jsme Lucy, tak jak byla, vynesli a položili do vany. Právě jsme ji masírovali, když někdo zaklepal na domovní dveře. Jedna
ze služebných vyběhla, přehodila něco přes sebe a šla otevřít. Vrátila
se a šeptem nám sdělila, že přišel nějaký pán se vzkazem od pana
Holmwooda. Přikázal jsem jí, aby mu vyřídila, ať počká, že teď nemůžeme nikoho přijmout. S tímto vzkazem odešla a my jsme se tak
zabrali do práce, že jsem na návštěvníka dočista zapomněl.
Ještě nikdy jsem nezažil, aby profesor pracoval soustředěněji.
Stejně jako on jsem věděl, že vede úporný boj se smrtí, a ve chvíli,
kdy odpočíval, jsem mu to řekl. To, co mi odpověděl, jsem nepochopil, ale důraz, s nímž svá slova vyřkl, byl neobvykle zarputilý:
„Kdyby zde šlo pouze o toto, nechal bych věci tak, jak jsou, aby v
klidu zesnula, protože nad obzorem jejího života už žádné světlo
svítiti nemůže.“ A znovu a snad ještě horlivěji se pustil do práce.
Netrvalo dlouho a my jsme poznávali, že teplo začíná účinkovat.
Stetoskopem jsme zjistili, že tlukot Lucyina srdce je silnější. Hruď se
jí už znatelně zdvíhala. Van Helsingův obličej se rozzářil, a když
- 147 -

jsme ji vynesli z koupele a zabalili do nahřátého prostěradla, aby
uschla, profesor prohlásil:
„První tah jsme vyhráli! Šach králi!“
Pak jsme odnesli Lucy do druhého pokoje, který služebné mezitím
připravily, položili ji na lůžko a vnutili jí několik kapek brandy. Jak
jsem si všiml, ovázal jí Van Helsing kolem krku hebký hedvábný
šátek. Byla stále v bezvědomí a bylo jí velmi zle, ne-li hůř než kdy
předtím.
Van Helsing zavolal do pokoje jednu ze služek a přikázal jí, aby
do našeho návratu zůstala u Lucy a nespustila z ní oči. Pak mě vyzval k odchodu.
„Musíme se uraditi o dalším postupu,“ řekl, jak jsme scházeli dolů. V předsíni otevřel dveře jídelny, a když jsme vešli dovnitř, zavřel
pečlivě dveře. Okenice byly otevřeny, ale záclony již byly zataženy,
jak káže smuteční mrav, který britské ženy nižších tříd vždy tak přísně zachovávají. V místnosti bylo proto celkem tma. Van Helsing se
už netvářil tak zarputile; vypadal spíš rozpačitě. Zřejmě si něčím
lámal hlavu. Za chvíli řekl:
„Co budeme činiti nyní? Ke komu se můžeme uchýliti o pomoc?
Musíme provésti další transfúzi krve, a to brzy, jinak by jí totiž už
příliš života nezbývalo. Vy jste už vyčerpán, já jsem rovněž vyčerpán. Nerad bych se obrátil na některou z oněch žen, i kdyby měly
odvahu se tomu podrobiti. Jak najdeme někoho, kdo by pro ni byl
ochoten otevříti své žíly?“
„A já vám snad nevyhovuji?“
Hlas zazněl z pohovky na druhé straně pokoje. Jeho zvuk mě naplnil radostí a pocitem úlevy, vždyť je pronesl Quincey Morris. Van
Helsing sebou zprvu zlostně trhl, ale jakmile jsem zvolal: „Quincey
Morrisi!“ a rozběhl se k němu se vztaženýma rukama, obličej se mu
vyjasnil a v očích se mu mihl radostný záblesk.
„Co tě sem přivedlo?“ zvolal jsem, když jsme si stiskli ruce.
„Přijel jsem kvůli Artovi.“
Podal mi telegram:

- 148 -

„Už tři dny žádné zprávy od Sewarda. Mám velké starosti. Nemohu odjet. Otcův zdravotní stav nezměněn. Neprodleně mi pošli zprávu, jak se daří Lucy.
HOLMWOOD“
„Zřejmě jsem tedy přijel v pravý čas. Jen mi prostě řekněte, co
mám dělat.“
Van Helsing k němu přistoupil, uchopil ho za ruku a pohlédl mu
přímo do očí.
„Když je žena v nouzi, je pro ni tím nejlepším na světě krev statečného muže. Vy jste muž, o tom není pochyby. Nuže, byť i ďábel
bojuje proti nám všemi svými silami, Bůh nám přece jen posílá muže, kdykoli je potřebujeme.“
A znovu jsme uskutečnili onu nepříjemnou operaci. Nemám odvahu vylíčit všechny podrobnosti. Lucy prodělala strašný šok, který
jí uškodil mnohem víc než předešlé otřesy. Ačkoli jsme jí vpravili do
žil mnoho krve, nereagoval organismus na transfúzi tak dobře jako
při minulých příležitostech. Přihlížet a poslouchat, jak se probíjí zpět
k životu, bylo úděsné. Činnost srdce i plic se však nakonec přece jen
zlepšila a Van Helsing jí dal jako předtím podkožní injekci morfia, a
to s dobrým výsledkem. Její mdloba se změnila v hluboký spánek.
Profesor zůstal u ní, já jsem s Quinceym Morrisem sešel dolů a poslal ven služku, aby zaplatila jednomu z drožkářů čekajících před
domem. Quincey vypil sklenici vína, ulehl na pohovku a já jsem nařídil kuchařce, aby připravila vydatnou snídani. Pak mi něco napadlo
a vrátil jsem se do pokoje, kde ležela Lucy. Tiše jsem vešel a zastihl
Van Helsinga s několika listy dopisního papíru v ruce. Zřejmě už je
přečetl a s hlavou v dlaních o nich přemýšlel. Na tváři měl výraz
ponurého zadostiučinění, jaké mívá Člověk, který právě rozluštil
nějakou záhadu. Podal mi těch několik listů se stručnou poznámkou:
„Když jsme přenášeli Lucy do lázně, vypadlo jí to ze záňadří.“
Jakmile jsem si to přečetl, pohlédl jsem nechápavě na profesora a
za chvíli jsem se ho zeptal: „Proboha, co to vlastně všechno znamená? Byla či snad je šílená, nebo jaké strašné nebezpečí jí hrozí?“ Byl
jsem tak zmaten, že jsem nevěděl, co dodat. Van Helsing natáhl paži,
vzal si poznámky zpět a řekl:
- 149 -

„Teď se tím netrapte. Prozatím na to zapomeňte. Až nastane
vhodný čas, všechno se dozvíte a pochopíte; k tomu však dojde až
později. A co jste mi teď vlastně přišel říci?“ Jeho slova mě vzpamatovala a přivedla zpět k sobě.
„Přišel jsem za vámi kvůli úmrtnímu listu. Jestli nebudeme postupovat vhodně a rozumně, mohla by nastat možnost soudního ohledání, a pak by bylo třeba předložit tuto listinu. Jsem přesvědčen, že k
soudnímu ohledání nebude muset dojít; kdyby se totiž uskutečnilo,
určitě by z toho ubohá Lucy měla smrt, pokud už nezemře na něco
jiného. My všichni, já, vy i lékař, který ji ošetřoval, víme, že paní
Westenrová trpěla srdeční vadou, a můžeme dosvědčit, že na ni zemřela. Vyplňme okamžitě úmrtní list; zanesu ho osobně k matrikářovi a odtud zajdu do pohřebního ústavu.“
„Správně, příteli Johne! Skvělý nápad! I když má slečna Lucy nepřátele, kteří ji ohrožují, má naproti tomu alespoň štěstí, že má přátele, kteří ji milují. Vy tři jste pro ni otevřeli své žíly, a kromě vás ještě
jeden starý člověk. Ano, vím, příteli Johne, nejsem přece slepý! Tím
víc vás všechny mám rád! A nyní jděte!“
V hale jsem potkal Quinceyho Morrise s telegramem Arthurovi.
Sděloval mu, že paní Westenrová je mrtvá, že se Lucy přitížilo, ale
že se jí už daří líp; a že Van Helsing i já jsme u ní. Oznámil jsem mu,
kam jdu, a on mě rychle doprovodil ke dveřím. Před odchodem mi
řekl:
„Mohu si s tebou, Jacku, promluvit, až se vrátíš? Ale o samotě?“
Souhlasně jsem přikývl a vyšel z domu. U matrikáře prošlo vše hladce a s majitelem místního pohřebního ústavu jsem se dohodl, že večer přijde vzít míry na rakev a zařídit, co bude třeba.
Když jsem se vrátil, Quincey už na mě čekal. Řekl jsem mu, že k
němu zajdu, jen co se informuji o Lucy, a zašel jsem k ní nahoru do
pokoje. Ještě spala a profesor se z židle u její postele zřejmě ani nehnul. Jen přiložil prst ke rtům a já jsem usoudil, že se Lucy nejspíš co
nejdříve probudí a že profesor nechce předcházet přírodu. Vrátil jsem
se tedy dolů ke Quinceymu a zavedl ho do pokoje, kde se podává
snídaně. V této místnosti nebyly záclony staženy, a proto tu bylo
poněkud příjemněji, či spíše nikoli tak nepříjemně jako jinde v domě.
Sotva jsme osaměli, Quincey mi řekl:
- 150 -

„Jacku Sewarde, nerad se cpu někam, kam nemám právo, jenže
tohle není žádný obyčejný případ. Víš, že jsem to děvče miloval a
chtěl se s ní oženit, a i když už je to všechno za mnou, mám, ať chci
nebo nechci, o ni strach. Co jí vlastně chybí? Ten Holanďan — a je
to zřejmě báječný starý pán, to je vidět, řekl, když jste přišli do pokoje, že musí mít další transfúzi krve a že jste oba už vyčerpáni. Já
ovšem vím, že vy páni doktoři spolu rozmlouváte in camera a to, o
čem se soukromě dohodnete, se člověk prostě nedozví. Tohle ovšem
není žádná normální záležitost, a ať už je to cokoli, já jsem své učinil. Je to tak?“
„Je,“ přitakal jsem a Quincey pokračoval.
„Soudím, že ty i Van Helsing jste už udělali to, co jsem dnes udělal já. Je to tak?“
„Je.“
„A podle všeho platí totéž i pro Arta. Vypadal moc divně, když
jsem se s ním před čtyřmi dny u nich setkal. Naposledy jsem viděl
nějakého tvora tak rychle sejít v pampách; za jedinou noc mi tam
zahynula oblíbená klisna. V noci ji napadl jeden z těch velkých netopýrů, kterým se říká upíři. Ráno měla prokousnuté hrdlo i tepnu a
zůstalo jí tak málo krve, že se nemohla postavit na nohy. Bezmocně
ležela a já jí musel prohnat kulku hlavou. Jacku, jistě mi nevyzradíš
nic důvěrného — že byl Art první? Mám pravdu?“ Chudák se při
těchto slovech tvářil velmi ustaraně. Trápilo ho nebezpečí hrozící
milované ženě a navíc ho mátla úplná neznalost hrůzné záhady, která
ji zřejmě obklopovala. Srdce mu krvácelo a musel sebrat všechnu
mužnou sílu — a té měl požehnaně —, aby se nezhroutil. Na okamžik jsem se zarazil, protože jsem si uvědomil, že nesmím vyzradit
nic z toho, co si profesor přeje uchovat v tajnosti, jenže Quincey už
toho věděl a uhádl tolik, že už nebylo proč mu neodpovědět. Odvětil
jsem stejnými slovy: „Máš pravdu.“
„A jak dlouho to už trvá?“
„Asi deset dní.“
„Deset dní! Pak tedy, Jacku, dostala za tuhle dobu ta ubohá krásná
bytost, kterou všichni milujeme, do svých žil krev čtyř silných mužů.
Člověče! Tolik by se přece ani do jejího těla nevešlo!“ Nato přistoupil těsně ke mně a důrazně zasykl: „Kdo ji o ni připravil?“
- 151 -

Pokrčil jsem rameny: „V tom je právě ta záhada,“ odpověděl
jsem. „Helsing má z toho zamotanou hlavu a já jsem s důvtipem v
koncích. Ani si nedovolím něco hádat. Dokonce došlo zcela náhodou
k úplné sérii nepatrných příhod a ty úplně zmařily všechna opatření,
která jsme podnikli, abychom zajistili nad Lucy řádný dohled. To už
se však opakovat nebude. Zůstaneme tady, dokud všechno neskončí
dobře — nebo špatně!“ Quincey mi podal ruku.
„Počítejte se mnou. Ty a ten Holanďan mi řeknete, co mám dělat,
a já to udělám.“
Sotva se Lucy na sklonku odpoledne probudila, sáhla za ňadra a k
mému překvapení vytáhla poznámky, které mi dal Van Helsing přečíst. Prozíravý profesor je vrátil tam, odkud vypadly, aby se při probouzení nevylekala. Její zrak spočinul na Van Helsingovi, pak na
mně a svitla v něm radost. Potom se rozhlédla po pokoji, a když zjistila, kde je, zachvěla se. Vzápětí pronikavě zakvílela a ubohýma vyhublýma rukama si přikryla bledou tvář. Pochopili jsme, co to znamená — plně si uvědomila matčinu smrt. Pokusili jsme se ji ukonejšit, jak jen se dalo, a naše účast jí zřejmě přinesla jistou úlevu. Byla
však velmi sklíčená a smutná a dlouho tiše a vylekaně plakala. Řekli
jsme jí, že teď už po celou dobu u ní vždycky zůstane jeden z nás
dvou, a to ji zřejmě uklidnilo. K večeru si zdřímla. Tehdy se stalo
něco podivného. Ještě ve spánku vytáhla list ze záňadří a roztrhla ho
v půli. Van Helsing k ní přistoupil a vzal jí roztržený papír z ruky.
Nicméně pohybovala rukama, jako by ho trhala dál, nakonec ruce
nadzdvihla a rozevřela prsty, jako aby rozhodila útržky do vzduchu.
Van Helsinga to zřejmě překvapilo, zamyšleně svraštil obočí, ale nic
neřekl.
19. září. — Celou noc na dnešek prospala Lucy neklidně, stále se
bránila spánku, a kdykoli se probudila, byla o něco slabší. Střídali
jsme se s profesorem u jejího lůžka a nenechali ji ani na jediný okamžik o samotě. Quincey Morris nám o svých záměrech neřekl nic,
ale vím, že celou noc hlídkoval kolem domu.
Pronikavé světlo úsvitu odhalilo, jak strašně nešťastná Lucy zeslábla. Neměla už skoro sílu otočit hlavu a to nepatrné množství potravy, které byla schopna přijímat, jí snad ani nesvědčilo. Chvilkami
- 152 -

usínala a spolu s Van Helsingem jsme si všimli, jak rozdílně vypadá
ve spánku a ve bdění. Ve spaní nevypadala tak vyčerpaně, i když její
rysy byly ostřejší, a dýchala klidněji; pootevřená ústa odhalovala
bledé dásně, které jako by se stáhly zpět, takže zuby se zdály delší a
ostřejší než jindy. Jakmile se však probudila, ihned jí zjihla tvář něhou, prýštící z očí — byla to prostě opět bývalá Lucy, i když umírající. Odpoledne se ptala po Arthurovi, a my jsme mu tedy zatelegrafovali. Quincey mu šel naproti k vlaku.
Arthur dorazil krátce před šestou; bylo teplo, slunce právě plně
zapadalo, oknem vnikalo dovnitř jeho purpurové světlo a zbarvilo
Lucyinu bledou tvář do růžova. Když ji Arthur spatřil, přemohlo ho
vzrušení a nikdo z nás ze sebe nevypravil jediné slůvko. V minulých
hodinách se chvíle spánku či spíš stav bezvědomí, v nějž spánek přecházel, dostavovaly stále častěji, a chvíle, kdy se dalo hovořit, se
zkrátily. Ale Arthurova přítomnost na ni zapůsobila jako vzpruha;
vzchopila se a rozprávěla s ním tak živě, jak od našeho příchodu dosud nikdy. I Arthur se držel a choval se vesele, takže oba ze setkání
vytěžili co nejvíce.
Teď už je téměř jedna. Arthur a Van Helsing sedí u Lucy, já je
mám za čtvrt hodiny vystřídat a namlouvám tohle na její fonograf.
Pak se oba pokusí spát až do šesti. Obávám se, že zítřkem naše bdění
skončí. Šok byl příliš velký, to ubohé dítě se už nemůže uzdravit.
Bůh nám všem pomáhej!

DOPIS MINY HARKEROVÉ LUCY WESTENROVÉ
(Neotevřen adresátkou)
17. září
„Nejdražší Lucy,
mám pocit, že od doby, kdy jsem od Tebe naposledy obdržela dopis nebo Ti sama napsala, už uplynula hezká řádka let. Jistě mi
všechny mé hříchy odpustíš, až si přečteš tu spoustu novinek. Tedy:
svého manžela jsem v pořádku dovezla zpět, v Exeteru nás po příjezdu už čekal kočár a v něm seděl pan Hawkins, přestože měl zrovna
záchvat dny. Zavezl nás do svého domu, kde oba máme hezké a po- 153 -

hodlné pokoje, a společně jsme povečeřeli. Po jídle nám pan Hawkins řekl:
‚Moji drazí, chci vám připít na zdraví a štěstí; oběma vám přeji
všechno požehnání. Znám vás od dětství a s láskou a hrdostí jsem vás
viděl vyrůstat. Teď si přeji, abyste se usadili u mne. Nemám už nikoho na širém světě, všichni mi zemřeli a v poslední vůli jsem odkázal
všechno vám dvěma.‘ Když si Jonathan a ten starý pán stiskli ruce,
úplně jsem se rozplakala. Byl to moc, moc šťastný večer.
A tak jsme teď tady, usazení v tomhle krásném domě, a z mé ložnice i salónu vidím katedrálu, obklopenou jilmy, jejichž mohutné
černé kmeny se odrážejí od žlutého zdiva. Celý den slyším nad sebou
krákorat a krákorat a štěbetat a žvatlat vrány, tak jak to vrány — a
lidé dělávají. Ani Ti snad nemusím říkat, že mám nad hlavu práce s
různým zařizováním a vedením domácnosti. Jonathan a pan Hawkins
jsou celý den v kanceláři; teď, když se Jonathan stal jeho společníkem, chce mu pan Hawkins sdělit všechno o svých klientech.
A jak se daří Tvé drahé mamince? Jak ráda bych zajela na den dva
do města Tě navštívit, ale mám toho zatím tolik na starosti, že si to
nemohu dovolit, a Jonathan stále ještě potřebuje péči. Už se mu sice
pomalu začínají obalovat kosti masem, ale ta dlouhá choroba ho
hrozně zeslabila; dodnes se ještě někdy najednou probudí, prudce si
sedne, a dokud ho neukolébám do obvyklého klidu, třese se na celém
těle. Ale bohudík postupem doby takových případů ubývá a já věřím,
že za nějaký čas úplně ustanou. A teď, když jsem Ti vypověděla své
novinky, budu se Tě ptát na Tvé. Kdy budeš mít svatbu a kde, kdo
vás bude oddávat, jaké budeš mít šaty, a bude to svatba veřejná nebo
soukromá? Napiš mi o tom všechno, má drahá, o všem mě informuj,
protože nic, co se Tebe týká, mi není lhostejné. Jonathan mě prosí,
abych Ti vyřídila jeho ‚uctivý pozdrav‘, ale já si myslím, že tohle od
mladšího společníka významné firmy Hawkins & Harker nestačí. A
protože Ty miluješ mne a on miluje mne a já miluji Tebe v plném
významu tohoto slova, posílám Ti prostě místo toho pozdrav od ‚milujícího‘ Jonathana. Sbohem, má nejdražší, a Bůh Ti žehnej!
Tvá MINA HARKEROVÁ“

- 154 -

ZPRÁVA Dr. PATRICKA HENESSEYHO, ČLENA
KRÁLOVSKÉ LÉKAŘSKÉ SPOLEČNOSTI,
ABSOLVENTA KRÁLOVSKÉ LÉKAŘSKÉ KOLEJE
ATD. ATD.
Dr. JOHNU SEWARDOVI
20. září
„Vážený pane doktore,
podle Vašeho přání přikládám zprávu o stavu záležitostí, které mi
byly svěřeny do péče… O pacientu Renfieldovi Vám musím sdělit
ještě toto. Pokusil se o další útěk z ústavu, který mohl skončit neblaze, ale naštěstí se obešel bez nepříznivých následků. Dnes odpoledne
přijeli dva muži s nákladním povozem do prázdného domu, jehož
pozemky sousedí s našimi — právě do onoho domu, k němuž, jak si
jistě vzpomínáte, pacient již dvakrát utekl. Povozníci nebyli odtud a
zastavili u naší brány, aby se zeptali vrátného na cestu. Právě jsem
stál u okna studovny, kouřil po obědě doutník, a vtom jsem zahlédl
jednoho z povozníků přicházet k domu. Jak šel okolo Renfieldova
okna, pacient mu z pokoje začal spílat a zahrnul ho těmi nejrůznějšími nadávkami, které mu slina přinesla na jazyk. Chlapík, který působil celkem slušným dojmem, se spokojil tím, že mu odsekl: ‚Zavři
klapačku, sprosťáku!‘, ale náš pacient ho obvinil, že ho okradl a chce
zavraždit, a prohlásil, že mu v tom zabrání, i kdyby měl viset. Otevřel jsem okno a posunkem upozornil povozníka, aby toho nedbal.
Ten se tedy rozhlédl, a když si zřejmě teprve v té chvíli uvědomil,
kde vlastně je, prohodil: ,Bůh vás potěš, šéfe, mně je fakt úplně putna, co se mi řekne v takovým zatraceným cvokhausu. Jenže mi je líto
vás a vašeho direktora, že musej žít v jednom baráku s takovou bestií!‘ Pak se zdvořile zeptal na cestu a já jsem mu řekl, kde je vjezd do
opuštěného domu. Nato odešel, pronásledován hrozbami, kletbami a
nadávkami našeho pacienta. Sešel jsem dolů, abych zjistil důvod jeho
běsnění, vždyť Renfield se obvykle chová dobře a kromě záchvatů
zuřivosti dosud u něho k ničemu podobnému nedošlo. K svému překvapení jsem ho zastihl již zcela klidného a v dobré náladě. Snažil
jsem se ho přimět, aby se o této příhodě rozhovořil, jenže on se mě
udiveně zeptal, na co vlastně narážím, a tvářil se, jako by si celé zá- 155 -

ležitosti vůbec nebyl vědom. Musím však bohužel doznat, že to byl
pouze další příklad jeho lstivosti. Za půl hodiny jsem s ním totiž měl
znovu co dělat. Tentokráte utekl z pokoje oknem a prchal stromořadím. Zavolal jsem ošetřovatele, aby mě následovali, a pustil jsem se
za ním. Měl jsem strach, že zamýšlí něco nekalého. Mé obavy byly
oprávněné. Po cestě právě přijížděl povoz, který předtím jel kolem
našeho ústavu; bylo na něm naloženo několik velkých dřevěných
beden. Povozníci si otírali pot z cela a byli v obličeji zrudlí jako po
velké námaze. Než jsem Renfielda dohonil, vrhl se na ně, jednoho
strhl z vozu a začal mu tlouci hlavou o zem. Kdybych ho vzápětí
nebyl srazil zpět, byl by toho člověka ubil. Jeho druh seskočil dolů a
udeřil násadou těžkého biče Renfielda do hlavy. Byl to strašný úder,
ale Renfield jako by ho nedbal; naopak se pustil i do něho a rval se s
námi třemi, smýkaje námi sem tam, jako bychom byli koťata. Jak
víte, nejsem právě pápěrka a ti dva povozníci byli rozložití chlapi.
Renfield zprvu zápasil mlčky, když jsme ho však začali zdolávat a
ošetřovatelé mu navlékali svěrací kazajku, rozkřičel se: ‚Já jim ukážu! Mě neoloupí! Nenechám se od nich poznenáhlu zamordovat.
Budu bojovat za svého Pána a Mistra,‘ a nepříčetně běsnil. Dalo
hodně práce dotáhnout ho zpět do domu a umístit ho do vypolštářované cely. Ošetřovatel Hardy má zlomený palec. Ošetřil jsem ho a už
je celkem v pořádku.
Ti dva povozníci se napřed důrazně domáhali náhrady škody a
vyhrožovali, že proti nám použijí všech zákonných opatření. Z jejich
vyhrožování však zazníval i jakýsi bezděčný stud, že se dali přemoci
slabým šílencem. Prohlašovali, že byli vysíleni přenášením a zvedáním těžkých beden na vůz, jinak by si s ním byli snadno poradili. Za
další důvod porážky označovali velkou žízeň; jejich práce prý byla
velmi prašná a tam, kde nakládali, nebyla nablízku žádná hospoda.
Pochopil jsem ovšem jejich narážky, a tak jsem každému z nich nalil
sklenici silného grogu, vlastně několik sklenic, a vtiskl do ruky zlaťák. Poté už začali rvačku brát na lehkou váhu a zapřísahali se, že
jsou ochotni kdykoli se pustit do křížku i s horším bláznem, jen kdyby přitom měli to potěšení setkat se s ‚tak zatraceně prima chlapem‘,
jako je pisatel těchto řádků. Pro případ potřeby jsem si poznamenal
jejich jména a adresy. Jsou to: Jack Smollet z Dudding’s Rents, King
- 156 -

George’s Road, Great Walworth, a Thomas Snelling z Peter Parley’s
Row, Guide Court, Bethnal Green. Oba jsou zaměstnáni u stěhovací
a dopravní firmy Harris & synové, Orange Master’s Road, Soho.
Budu Vás nadále informovat o všem, co se zde zajímavého přihodí, a ihned Vám zatelegrafuji, kdyby snad došlo k něčemu důležitému.
S veškerou úctou Váš PATRICK HENESSEY“

DOPIS MINY HARKEROVÉ LUCY WESTENROVÉ
(Neotevřen adresátkou)
18. září
„Nejdražší Lucy,
postihla nás hrozná rána. Pan Hawkins zcela nečekaně zemřel.
Někteří lidé si možná pomyslí, že to pro nás není nic tak zlého, ale
oba jsme ho měli tak rádi, že nám opravdu připadá, jako bychom
přišli o otce. Sama jsem nepoznala ani otce, ani matku, takže mi smrt
tohoto hodného starého pána zasadila těžkou ránu. Také Jonathan je
velmi sklíčen. Pociťuje zármutek, hluboký zármutek pro toho dobrého milého člověka, s nímž byl celý život spřátelen a jenž s ním teď
na konci života zacházel jako s vlastním synem a odkázal mu majetek, který je pro nás prosté lidi bohatstvím, o jakém se nám nikdy
nesnilo; ale Jonathan se trápí i z jiných příčin. Tvrdí, že ho znervózňuje tíha odpovědnosti, která na něho dolehla. Začíná o sobě pochybovat. Snažím se ho povzbudit a má víra v něho mu dodává sebedůvěru. A právě v tomto směru na něj stále ještě působí onen těžký
otřes, který zažil. Je opravdu smutné, že taková milá, prostá, ušlechtilá a silná povaha, jako je jeho — povaha, která mu za pomoci našeho
drahého, dobrého přítele umožnila povznést se za několik málo let z
praktikanta na šéfa — mohla být tak hluboce nahlodána, že vyprchala sama podstata její síly. Promiň mi, má drahá, že Tě uprostřed Tvého štěstí obtěžuji svými starostmi; ale já se musím, drahá Lucy, někomu vypovídat, protože mě velmi vyčerpává nutnost neustále se
před Jonathanem tvářit statečně a odvážně, a nemám tady nikoho,
komu bych se mohla svěřovat. Děsím se cesty do Londýna, kam se
musíme vypravit pozítří, protože chudák pan Hawkins ustanovil v
- 157 -

závěti, že si přeje být pohřben do otcovy hrobky. Protože pan Hawkins nezanechal žádné pozůstalé, bude Jonathan hlavní osobou
smutečních obřadů. Pokusím se, má nejdražší, zaskočit k Vám alespoň na několik minut. Odpusť, že Ti přidělávám starosti. S nejlepšími přáními
Tvá MINA HARKEROVA“

DENÍK Dr. SEWARDA
2. září. — Jen sebeovládání a zvyk mě nutí dnes večer zaznamenat všechny události. Cítím se hrozně mizerné, hrozně sklíčeně, a
tak žehrám na celý svět a všechno v něm, i na život samý, že by mi
bylo zcela lhostejno, kdyby v této chvíli nade mnou zamávaly perutě
anděla smrti. A jeho perutě se tu přece zcela nedávno rozevřely —
Lucyina matka, Arthurův otec, a teď… Nu, raději se pustím do práce.
Podle dohody jsem vystřídal Van Helsinga v péči o Lucy. Chtěli
jsme, aby si Arthur šel rovněž odpočinout, jenže on zprvu odmítal.
Teprve když jsem ho upozornil, že pravděpodobně budeme potřebovat jeho pomoc zítra a že se nesmíme všichni zhroutit vyčerpáním,
neboť by to mohlo Lucy uškodit, dal si říci. Van Helsing se k němu
choval velmi ohleduplně.
„Pojďte, hochu,“ vyzval ho. „Pojďte se mnou. Jste nemocen a zesláblý, zažil jste mnoho zármutku a duševní trýzně a také vaše síla
musela zaplatiti svou daň, jak všichni víme. Nesmíte zůstati sám,
protože býti sám znamená býti pln strachu a úzkosti. Pojďte se mnou
do salónu, je tam rozdělán velký oheň a jsou tam dvě pohovky. Lehnete si na jednu, já na druhou a náš soucit se slečnou Lucy nám bude
oběma útěchou, i když nebudeme spolu rozmlouvati a budeme spáti.“
Arthur s ním odešel; předtím ještě vrhl roztoužený pohled na Lucy,
jak s obličejem bledším než plátno spočívá v poduškách. Ležela celkem klidně a já jsem se porozhlédl po pokoji, abych se přesvědčil, že
je všechno v pořádku. Jak jsem zjistil, profesor tak jako v jiných pokojích důsledně rozmístil česnek i zde; okenní rámy ho byly plné a
přes hedvábný šátek, který Van Helsing ovázal Lucy kolem krku,
měla hrubě spletený věnec týchž páchnoucích květů. Lucy oddychovala trochu sípavě a v obličeji vypadala strašně, protože otevřená
- 158 -

ústa odkrývala bledé dásně. V mdlém, mihotavém světle se její zuby
proti ránu jakoby ještě víc prodloužily a zašpičatěly. Zejména Špičáky se snad následkem nějakého světelného klamu jevily delší a špičatější než ostatní zuby. Sotva jsem si k ní sedl, neklidně se pohnula.
Vtom jsem zaslechl na okně jakýsi tupý šelest a harašení. Tiše jsem
tam přistoupil a za poodhrnutým cípem záclon vyhlédl ven. Ve světle
úplňku jsem spatřil, že šramot způsobil velký netopýr, který zřejmě
přilákán světlem, třebas bylo mdlé, kroužil kolem dokola a pokaždé
narazil křídlem na okno. Když jsem se vrátil k židli, zjistil jsem, že
Lucy změnila polohu a strhla si z krku česnekové květy. Umístil
jsem je zpět, jak nejlépe jsem mohl, usedl a bedlivě ji pozoroval.
Za chvíli se probudila. Dal jsem jí něco k jídlu, jak mi Van Helsing nakázal. Pozřela velmi málo a ještě s nechutí. Onen podvědomý
boj o život a sílu, kterým se až dosud její choroba vyznačovala, už
nebyl zjevný. Udivilo mě, že kdykoli byla při vědomí, tiskla k sobě
česnekové květy. A jakmile se dostala do letargického stavu, kdy
sípavě oddychovala, květy ze sebe kupodivu strhávala; ale sotva se
probrala, přitiskla je zase k sobě. Nemohl jsem se mýlit, protože v
následujících dlouhých hodinách se u ní střídal mnohokrát spánek s
bděním a Lucy tyto pohyby pokaždé opakovala.
Van Helsing mě přišel v šest hodin vystřídat. Arthur právě upadl
do dřímoty a profesor ho ze soucitu nechal spát. Když pohlédl Lucy
do obličeje, zaslechl jsem, jak sykavě vdechl. Rychle mi pošeptal:
„Roztáhněte záclony, potřebuji světlo!“ Pak se sklonil a s tváří téměř
se dotýkající Lucyina obličeje ji bedlivě prohlížel. Odstranil květy a
sňal jí z hrdla hedvábný šátek. Vzápětí prudce couvl a já jsem zaslechl, jak se mu ze sevřeného hrdla vydralo zvolání: „Mein Gott!“
Sklonil jsem se rovněž a podíval se na Lucy. Z toho, co jsem zpozoroval, mi přejel mráz po zádech.
Ranky na krku úplně zmizely.
Plných pět minut stál Van Helsing nad ní a strnule na ni hleděl.
Potom se ke mně obrátil a pravil:
„Umírá. Už to nebude dlouho trvat. Na jedno vás ovšem upozorňuji — je velký rozdíl, jestliže zemře ve spánku či při plném vědomí. Probuďte toho ubohého hocha a přiveďte ho sem, ať je přítomen její poslední chvilce. Věří nám a my jsme mu to slíbili.“
- 159 -

Šel jsem do jídelny a probudil Arthura. V prvním okamžiku byl
ještě celý omámený, když však uviděl, že pod okraji okenic proniká
do pokoje sluneční světlo, vylekal se, že už je po všem. Ujistil jsem
ho, že Lucy ještě spí, ale co nejšetrněji jsem ho upozornil, že Van
Helsing i já se obáváme nejhoršího. Arthur si přikryl rukama obličej,
klesl vedle pohovky na kolena a s hlavou v dlaních se asi minutu
modlil. Ramena se mu chvěla bolem. Uchopil jsem ho za ruku a pozdvihl ho. „Pojď, kamaráde, seber všechnu sílu!“ vyzval jsem ho.
„Jenom tím jí pomůžeš a ulehčíš.“
Když jsme vešli k Lucy, zjistil jsem, že Helsing dal mezitím s obvyklou předvídavostí všechno do pořádku a pokoj upravil tak, aby
vypadal co nejpříjemněji. Dokonce Lucy upravil vlasy, takže jí teď
splývaly po polštáři v obvykle lesklých kadeřích. Sotva jsme vešli,
otevřela Lucy oči, a když spatřila Arthura, něžně zašeptala:
„Arthure! Má lásko, jak jsem ráda, že jsi přišel!“ Arthur se sklonil, aby ji políbil, ale Helsing ho posunkem zadržel. „Ne, ještě ne!“
zaleptal. „Vezměte ji za ruku, to ji potěší víc.“
Arthur ji tedy uchopil za ruku a poklekl k ní. Vypadala tak dobře
jako nikdy předtím a měkké linie obličeje jen zdůrazňovaly andělskou krásu jejích očí. Pak se jí pomalu začala klížit víčka a nakonec
upadla do spánku. Chvíli se jí ňadra klidně zvedala a klesala a Lucy
oddychovala jako unavené dítě.
Jenže pak znenáhla nastávala ona podivná změna, kterou jsem pozoroval už v noci. Začala sípavě oddychovat, ústa se jí otevřela a
zuby v bledých, odkrytých dásních vypadaly delší a špičatější než
dříve. Mdle a nejistě, jakoby náměsíčně, rozevřela oči, které teď byly
bez lesku, tvrdé, a sladkým, smyslným hlasem, jaký jsem z jejích rtů
dosud nikdy nezaslechl, řekla:
„Arthure! Má lásko, jak jsem ráda, že jsi přišel! Polib mě!“ Arthur
se toužebně naklonil, aby ji políbil. Jenže v tu chvíli k němu přiskočil
Van Helsing, zřejmě stejně jako já překvapený jejím hlasem, oběma
rukama ho chytil za ramena a s prudkostí, jakou bych u něho nikdy
nepředpokládal, strhl ho zpět a doslova jím smýkl přes celý pokoj.
„Za nic na světě!“ zvolal. „Pro spásu své i její duše — nikoli!“ A
postavil se mezi ně jako lev připravený k obraně.

- 160 -

Arthur byl tak zaražen, že v prvním okamžiku nevěděl, co dělat
nebo co říci, a než se vzchopil k bezděčnému protestu, uvědomil si,
kde je a proč zde je, a zůstal tedy mlčky stát a vyčkával.
Protože jsme ani já, ani Van Helsing nespustili zrak z Lucy, zahlédli jsme, jak se jí jako stín mihl přes obličej křečovitý záchvěv
vzteku; zlostně stiskla špičaté zuby. Pak zavřela oči a těžce dýchala.
Zakrátko je však, tentokráte plné něhy, opět otevřela, napřáhla
svou ubohou, bledou hubenou paži a uchopila Van Helsingovu velkou, snědou ruku. Přitáhla ji k sobě a políbila ji. „Můj opravdový
příteli!“ pravila slabým hlasem, prosyceným hlubokou oddaností.
„Můj i jeho opravdový příteli! Ach, střežte ho a zajistěte mu klid!“
„To přísahám!“ prohlásil profesor slavnostně, poklekl k ní a pozdvihl ruku jako k přísaze. Pak se obrátil k Arthurovi a vyzval ho:
„Pojďte, hochu, vezměte ji za ruku a polibte ji na čelo, ale pouze
jednou.“
Místo rtů se setkaly jejich oči a tak se rozloučili.
Lucy zavřela oči a Van Helsing, který ji bedlivě pozoroval, uchopil Arthura za paži a vzal ho stranou.
A pak se opět stal její dech sípavým a pojednou ustal.
„Je po všem,“ prohlásil Van Helsing. „Je mrtva!“
Vzal jsem Arthura za paži a odvedl ho do salónu. Tam se posadil,
přikryl si obličej rukama a tak se rozvzlykal, že jsem se z pohledu na
něho málem zhroutil.
Vrátil jsem se do pokoje a zastihl Van Helsinga, jak se dívá na
ubohou Lucy pohledem ještě zachmuřenějším než kdy dříve. Její tělo
doznalo určité změny. Smrt jí vrátila část dřívější krásy, čelo i líce se
částečně vyhladily a rty dokonce pozbyly mrtvolné bledosti. Vypadalo to, jako by krev, které již nebylo třeba k udržování činnosti srdce,
chtěla co nejvíc zmírnit drsné stopy smrti.
My myslili, že umírá, a ona vlastně spala,
a zatímco když zmírala, my myslili, že spí.
Stál jsem vedle Van Helsinga a prohodil jsem:
„Ubohá dívka, konečně tedy došla míru. Už je konec.“
Profesor se ke mně obrátil a vážně poznamenal:
- 161 -

„Nikoli, bohužel nikoli! To je pouze začátek.“
Otázal jsem se ho, co tím myslí, ale on pouze zavrtěl hlavou a odpověděl:
„Zatím nemůžeme nic podniknouti. Můžeme jen čekati a míti oči
otevřeny.“

kapitola 13 /
DENÍK Dr. SEWARDA
(Pokračování)
Pohřeb byl stanoven na pozítří, aby Lucy mohla být uložena do
hrobu společně s matkou. Postaral jsem se o všechny ty nepříjemné
formality a shledal jsem, že i personál pohřebního ústavu byl trochu
nakažen — nebo snad obdařen — funebráckou nasládlostí svého
uhlazeného šéfa. Dokonce zaměstnankyně, která prokazovala mrtvé
poslední služby, mi při odchodu z pokoje, kde Lucy byla vystavena,
důvěrným, kolegiálně profesionálním tónem sdělila:
„To je vám moc krásná mrtvola, pane doktore. Je to úplné vyznamenání ji upravovat. Určitě nepřeháním, jestli řeknu, že bude
dělat čest našemu podniku!“
Všiml jsem si, že se Van Helsing neustále zdržoval poblíž. Snad si
tak počínal kvůli zmatku v celé domácnosti. V Londýně neměli Westenrovi příbuzné, Arthur se musel druhého dne vrátit, aby se postaral
o otcův pohřeb, a tak rychle jsme nemohli povolat nikoho z těch,
kterých se obě úmrtí týkala. Za těchto okolností jsme se s Van Helsingem sami jali prohlížet doklady atd. Profesor trval na tom, že Lucyiny písemnosti projde sám. Zeptal jsem se ho na důvod; obával
jsem se totiž, že jako cizinec asi nezná zcela přesně anglické právní
předpisy a z nevědomosti že by mohl způsobit zbytečné zmatky. Odpověděl mi:
„Vím, vím. Zapomínáte, že jsem stejně tak právník jako lékař.
Jenže já ty listiny nechci prohlížeti jenom kvůli zákonu. To jistě víte,
proto jste zabránil soudnímu ohledání. Já zase musím zabrániti mnoha jiným věcem. Snad tu naleznu víc podobných zápisů,“ a vytáhl ze
- 162 -

zápisníku listinu, kterou měla Lucy ukrytou na prsou a kterou roztrhla v půli.
„Jestliže zjistíte jméno právního zástupce zesnulé paní Westenrové, zapečeťte všechny její doklady a ještě dnes večer mu napište.
Já zůstanu po celou noc tady v bývalém pokoji slečny Lucy a budu
pátrati, zda tam něco nenaleznu. Nebylo by radno, aby se její myšlenky dostaly do cizích rukou.“
Sháněl jsem proto dále potřebné informace; asi za půl hodiny jsem
našel jméno i adresu právního zástupce paní Westenrové a napsal mu
dopis. Všechny její doklady byly v pořádku; dokonce obsahovaly
přesné pokyny pro místo pohřbu. Sotva jsem zapečetil dopis, vešel k
mému překvapení do pokoje Van Helsing a otázal se:
„Mohu vám pomoci, příteli Johne? Jsem volný, a jestliže dovolíte,
jsem vám k službám.“
„Našel jste, co jste hledal?“ zeptal jsem se ho, načež mi odpověděl:
„Nehledal jsem nic určitého. Jen jsem chtěl nalézti — a také jsem
nalezl — všechno, co tam bylo: nějaké dopisy a několik zápisků a
čerstvě načatý deník. Všechno mám zde a prozatím se o tom nikomu
nezmíníme. Zítra večer navštívím toho ubohého mládence a s jeho
svolením některé z nich použiji.“
Když jsme zařídili, co bylo třeba, pravil mi profesor:
„A teď bude podle mého nejlépe, příteli Johne, jestliže si půjdeme
lehnouti. Oba se potřebujeme vyspati a odpočinouti, abychom se
zotavili. Zítra toho budeme míti hodně na práci, ale dnes v noci nás
není třeba. Bohužel!“
Než jsme ulehli, šli jsme se podívat na ubohou Lucy. Pohřební
ústav odvedl dobrou práci, celý pokoj byl změněn v malou chapelle
ardente. Všude byla spousta překrásných bílých květin a odporná
tvář smrti byla co nejvíce zjemněna. Lucyin obličej byl zakryt cípem
prostěradla. Profesor se shýbl a opatrně ho nadzvedl. Oba jsme užasli
nad krásou, jež se nám zjevila v mdlém světle vysokých voskovic.
Smrt navrátila Lucy všechen půvab a uplynulé hodiny nejen nezanechaly stop po „ničivých prstech zkázy“, nýbrž naopak natolik obnovily krásu života, že jsem opravdu nemohl uvěřit svým očím, že hledím na mrtvolu.
- 163 -

Profesor se tvářil zachmuřeně a vážně. Nemiloval ji jako já a nebylo tedy důvodu, aby měl slzy v očích. Vyzval mě: „Počkejte, hned
se vrátím,“ a odešel z místnosti. Za chvíli přišel zpět, v ruce měl hrst
divokého česneku z bedýnky, která zůstala neotevřená ležet v hale, a
rozložil květy k ostatním na lůžko i kolem něho. Pak sňal s krku,
zpod límce, malý zlatý křížek a položil jí ho na ústa. Nato ji opět
přikryl a oba jsme odešli.
Právě jsem se svlékal v pokoji, když profesor zaklepal na dveře si
vstoupil se slovy:
„Potřebuji, abyste mi zítra před setměním přinesl sadu pitevních
nožů.“
„Musíme snad provést pitvu?“
„Ano a ne. Chci provésti operaci, nikoli však tak, jak si myslíte.
Prozradím vám to, ale nikomu ani slovo! Chci jí odříznouti hlavu a
vyjmouti srdce. Ale jděte, jste přece lékař, a tolik vás to překvapuje?
Vás, jehož jsem viděl vykonávati bez jediného zachvění ruky Či srdce operace, při nichž šlo o život či o smrt a kde se všichni ostatní
třásli. Ach ano, nesmím ovšem zapomínati, že jste ji miloval, příteli
Johne. Jenže já na to nezapomněl, a proto provedu operaci já, a vy mi
jenom budete muset pomáhati. Rád bych ji provedl ještě dnes v noci,
ale kvůli Arthurovi nesmím. Zítra po otcově pohřbu bude míti čas a
bude ji chtít viděti — to uviděti. Potom ji uloží do rakve a připraví na
příští den; a až všichni budou spáti, zajdeme za ní. Odšroubujeme
víko rakve a provedeme operaci. Pak vše dáme zpět na místo, takže
nikdo kromě nás dvou o tom nebude věděti.“
„Ale proč to vůbec chcete dělat? Ta dívka je mrtvá. Proč zbytečně
mrzačit to ubohé tělo? A jestli je pitva zbytečná a nic se jí nezíská —
jestli tedy neprospěje ani jí, ani nám, ani vědě, ani lidskému vědění —, tak proč to dělat? Vždyť by to byla zrůdnost!“
Profesor mi v odpověď položil ruku na rameno a neobvykle vlídně mi pravil:
„Příteli Johne, cítím s vaším krvácejícím srdcem a mám vás o to
raději, že vám tolik krvácí. Kdybych mohl, sám bych vzal na sebe
břímě, které vás tíží. Je tu však všelicos, co neznáte, co však budete
mít možnost poznati, a pak mi budete žehnati, že to znáte, byť to není
nic příjemného. Johne, hochu, jste mým přítelem už mnoho let. Zažil
- 164 -

jste už někdy, že bych udělal něco bez nějakého správného důvodu?
Mohu se mýliti, jsem pouze člověk; ale ve všechno, co konám, věřím. Nevzkázal jste mi snad právě z těchto důvodů, když bylo tak
zle? Ano! Nebyl jste snad zaražen, ba dokonce zděšen, když jsem
Arthurovi nedovolil políbiti jeho snoubenku — ačkoli umírala — a
když jsem ho s takovou silou od ní odtrhl? Ano! A přece jste musel
viděti, jak mi krásnýma umírajícíma očima a slábnoucím hlasem
poděkovala, jak mi políbila starou vrásčitou ruku a požehnala mi?
Ano! A neslyšel jste snad, co jsem se jí zapřisáhl splniti, takže mohla
plna vděku zavříti oči? Ano!
Nuže, mám tedy dobré důvody pro všechno, co hodlám učiniti. Už
mnoho let chováte ke mně hlubokou důvěru, věřil jste mi i v uplynulých týdnech, kdy se dály věci tak podivné, že mohly vyvolati vaše
pochyby. Verte mi ještě nějaký čas, příteli Johne. Jestliže mi nebudete důvěřovati, budu vám muset vyjeviti svůj názor; a to by možná
ještě bylo předčasné. A jestliže budu nucen pracovati — a pracovati
budu, ať mi důvěřujete či nikoli — bez přítelovy důvěry, pak budu
pracovati s těžkým srdcem a v době, kdy snad budu potřebovati pomoc a povzbuzení, se budu cítiti velmi osaměle.“ Na chvíli se odmlčel a pak slavnostním hlasem pokračoval: „Příteli Johne, čekají nás
podivné a těžké dny. Nebuďme rozdvojeni, ale stůjme při sobě, abychom své dílo dovedli ke zdárnému konci. Nechcete mi přece jen
věřiti?“
Podal jsem mu ruku a slíbil mu to. Při odchodu jsem mu podržel
dveře a díval se za ním, až zašel do svého pokoje a za sebou zavřel.
Jak jsem tam nehnutě stál, zahlédl jsem jednu ze služebných, jak tiše
kráčí chodbou — byla ke mně obrácena zády, takže mě neviděla — a
vchází do pokoje, kde ležela Lucy. Pohled na ni mě dojal. Oddanost
je velmi vzácná věc, a snad proto jsme vděčni lidem, kteří ji bez vyzvání prokazují těm, koho milujeme. To ubohé děvče odložilo přirozený strach ze smrti jen proto, aby mohlo bdít u rakve své milované
velitelky, takže její tělesná schránka nebude sama, než bude uložena
k věčnému odpočinku…
Zřejmě jsem spal dlouho a tvrdě; byl už bílý den, když mě probudil Van Helsingův příchod. Přistoupil k lůžku a pravil:
„S těmi noži se neobtěžujte, neprovedeme to.“
- 165 -

„Proč?“ zeptal jsem se. Vážnost, kterou minulou noc dal najevo,
na mě totiž silně zapůsobila.
„Protože je příliš pozdě — nebo příliš brzy,“ řekl zachmuřeně.
„Podívejte se!“ a ukázal malý zlatý křížek. „Tohle bylo v noci ukradeno.“
„Proč ukradeno,“ otázal jsem se udiveně, „když to máte v ruce?“
„Protože jsem to odňal té bídné ženštině, která to ukradla, té ženě,
která okrádá mrtvé i živé. Trest ji určitě nemine, nikoli však mým
přičiněním. Ani nevěděla, čeho se dopouští, a protože to nevěděla,
dopustila se pouze krádeže. Teď budeme muset čekati.“
S tím odešel a nechal mě, abych se trápil další záhadou a lámal si
hlavu další hádankou.
Dopoledne se vleklo, ale v poledne přijel právní zástupce: pan
Marquand od firmy Wholeman, synové, Marquand & Lidderdale.
Byl velmi ochotný a pln vděku za vše, co jsme udělali, a sňal z nás
všechny další starosti o nejrůznější podrobnosti. Při obědě nám řekl,
že paní Westenrová už delší čas čekala, že jí srdce přivodí náhlou
smrt, a všechny své záležitosti dala úplně do pořádku. Sdělil nám, že
majetek po Lucyině otci připadne jedné vzdálené větvi rodiny, protože není přímého dědice, a ostatní pozůstalost, movitá i nemovitá, je
zůstavena Arthuru Holmwoodovi. Po této informaci pokračoval:
„Upřímně řečeno, takovémuto testamentárnímu ustanovení jsme
se ze všech sil bránili a upozorňovali jsme paní Westenrovou na určité okolnosti, které by mohly způsobit, že by její dcera zůstala buď
bez haléře, nebo by v případě jiného sňatku musela počítat s jistými
omezeními. Naléhali jsme na ni tak silně, až jsme se dostali do rozporu, a ona se nás zeptala, zda jsme či nejsme ochotni vyhovět jejím
přáním. Pak už nám ovšem nezbývalo nic než se podrobit. V zásadě
jsme měli pravdu a v devadesáti devíti případech ze sta bychom byli
logickými důkazy prokázali správnost svého úsudku. Musím ovšem
nepokrytě přiznat, že v tomto případě by jakákoli jiná formulace poslední vůle znemožnila uskutečnění přání paní Westenrové. Protože
totiž matka zesnula dřív než dcera, byla by všechen majetek zdědila
dcera, i kdyby přežila matku o pouhých pět minut. A pokud by pak
neexistovala žádná závěť — a v našem případě by závěť byla prakticky vyloučena — celé tohle jmění by muselo být při dceřině úmrtí
- 166 -

považováno za majetek neodkázaný nikomu poslední vůlí. A v takovém případě by lord Godalming, ať už byl sebebližší přítel, neměl
sebemenší nárok, a dědici, byť i to byli nejvzdálenější příbuzní, by se
stěží vzdali svých práv z nějakých sentimentálních ohledů k zcela
cizímu člověku. Ujišťuji vás, vážení pánové, že mě výsledek celé
věci potěšil, opravdu zcela potěšil.“
Byl to dobrák, jenže jeho radost z nepatrné části tak velké tragédie, na níž měl profesionální zájem, byla školním příkladem toho, jak
omezený může být pocit soustrasti.
Dlouho zde nepobyl, jenom prohlásil, že se během dne ještě dostaví a promluví si s lordem Godalmingem. Jeho příjezd nás ovšem
do jisté míry uklidnil, protože se nám dostalo ujištění, že nám za náš
dosavadní postup nemůže nikdo nic vytknout. Arthura jsme čekali k
páté, a proto jsme krátce předtím ještě navštívili úmrtní pokoj. Ted
už si toto pojmenování zasloužil, protože v něm byly vystaveny matka i dcera. Majitel pohřebního ústavu, věren svému řemeslu, předvedl nejlepší ukázku své profese, a celý pokoj byl prosycen smuteční
náladou, která nás okamžité sklíčila. Van Helsing však nařídil, aby
pokoj byl upraven stejné jako minulého dne, protože co nevidět měl
přijít lord Godalming a bude pro něho lehčí, jestliže uvidí pozůstatky
své snoubenky vystaveny samostatně. Majitel pohřebního ústavu se
zatvářil, jako by ho vlastní hloupost překvapila, a co nejrychleji uvedl všechno do stavu jako včera večer, takže Arthur nebyl po svém
příjezdu vystaven zbytečnému otřesu.
Chudák. Vypadal k zoufání smutně a zdrceně; i jeho mužná postava jako by se nalomila pod tíhou strašných událostí. Vím, že svého
otce miloval upřímnou a oddanou láskou, a jeho úmrtí v tak těžkou
dobu bylo pro něj zlou ranou. Ke mně se choval přátelsky jako vždy
a k Van Helsingovi byl mile zdvořilý, ale vyzařovalo z něho jakési
vnitřní napětí. Profesor si toho rovněž všiml a pokynul mi, abych ho
odvedl nahoru. Učinil jsem tak a přede dveřmi Lucyina pokoje jsem
se v domnění, že s ní bude chtít zůstat sám, obrátil k odchodu. Arthur
mě však uchopil za paži a zavedl mě dovnitř. Zastřeným hlasem řekl:
„Tys ji, kamaráde, také miloval. Všechno mi o tom řekla a vím, že
žádný přítel nebyl jejímu srdci blíž než ty. Ani nevím, jak ti mám

- 167 -

poděkovat za všechno, cos pro ni učinil. Stejně si ještě neumím představit…“
Vtom se zarazil, ovinul mi paže kolem raném, hlavu mi opřel o
hruď a rozplakal se:
„Ach, Jacku, Jacku! Co budu dělat! Jako by ze mne naráz vyprchal život, a na širém světě už není nic, pro co bych žil!“ Utěšoval
jsem ho, jak nejlépe jsem dovedl. V takových případech nepotřebují
muži mnoho slov. Stisk ruky, položení ruky na rameno, společný
vzlyk — to všechno jsou projevy soustrasti, blízké mužskému srdci.
Nehybné a tiše jsem stál, až přestal vzlykat, a pak jsem ho tiše vyzval: „Pojď se na ni podívat.“
Spolu jsme přistoupili k lůžku. Nadzdvihl jsem prostěradlo z její
tváře. Bože! Byla překrásná, jako by jí každá hodina dodávala na
kráse. Trochu mě to vylekalo a udivilo; Arthur se začal chvět a nakonec ho pochyby roztřásly jako zimnice. Po delší chvíli se mě šeptem
otázal: „Jacku, je opravdu mrtvá?“
Smutně jsem ho ujistil, že skutečně, a protože jsem usoudil, že takovou hroznou pochybnost musím co nejrychleji sprovodit ze světa,
upozornil jsem ho, že rysy obličeje často po smrti měknou a dokonce
někdy nabývají bývalého mladistvého půvabu. Stává se to zejména
tehdy, když smrti předcházelo těžké nebo dlouhé utrpení. Zřejmě
jsem tím rozptýlil jeho pochyby; chvíli totiž zůstal klečet u pohovky
a vytrvale, dlouze hleděl na Lucy, ale pak poodstoupil. Upozornil
jsem ho, že se teď musí rozloučit, protože je třeba uložit ji do rakve.
Ustoupil tedy, uchopil mrtvou ruku do své, políbil ji, pak se sklonil
nad Lucy a vtiskl jí na čelo polibek. Při odchodu se po ní ještě jednou
zdrceně ohlédl.
Nechal jsem ho v salónu a oznámil Van Helsingovi, že už vyslovil
své poslední sbohem. Profesor tedy odešel do kuchyně a přikázal
zřízencům pohřebního ústavu, aby pokračovali v přípravách a zašroubovali rakev. Když se vrátil, pověděl jsem mu o Arthurově otázce, a on odpověděl:
„Mne to nepřekvapuje. I já jsem o tom právě před chvílí zapochyboval.“

- 168 -

Večeřeli jsme společně. Bylo vidět, že se Arthur přemáhá, aby na
sobě nedal nic znát. Van Helsing celou večeři mlčel, ale když jsme si
zapálili doutníky, pravil:
„Lorde…“ jenže Arthur ho přerušil:
„Ne, ne, tak ne, probůh! Alespoň teď ještě ne! Promiňte mi, profesore, neměl jsem v úmyslu mluvit tak příkře, ale vždyť je to tak nedávno, co jsem otce ztratil!“
Profesor velmi laskavě odpověděl:
„Použil jsem tohoto oslovení pouze z nejistoty. Pane vás oslovovati nesmím a zamiloval jsem si vás — ano, můj milý hochu, mám
vás velice rád, — jako Arthura.“
Arthur ho uchopil za ruku a vřele mu ji stiskl.
„Říkejte mi, jak chcete,“ řekl. „Doufám, že mě vždycky budete
považovat za svého přítele. A dovolte, abych vám řekl, že nenalézám
slov, jak vám poděkovat za všechno, co jste pro mou ubohou snoubenku udělal.“ Na chvíli se odmlčel, pak pokračoval: „Vím, že si
vaši laskavost uvědomovala ještě lépe než já, a jestliže jsem snad byl
hrubý nebo nezdvořilý, když jste tehdy zasáhl tak — vzpomínáte
si —,“ profesor přikývl — „pak mi prosím odpusťte.“
Profesor odvětil s vážnou laskavostí:
„Vím, že tehdy bylo pro vás obtížné mi věřiti, protože věřiti ve
správnost tak násilného činu vyžaduje, aby člověk ten čin pochopil.
A předpokládám, že nevěříte — nemůžete věřiti — ani nyní, protože
ještě nic nechápete. A snad nastanou ještě další okolnosti, kdy vás
budu žádati, abyste mi věřil, a kdy mě ještě nebudete moci — a ani
nebudete chtíti — pochopiti, a také mě nepochopíte. Ale jednou nastane doba, kdy mi budete zcela plně věřiti a kdy všechno pochopíte,
jako byste náhle prohlédl. Pak mi budete žehnati za všechno, co jsem
vykonal, kvůli sobě, kvůli ostatním i kvůli ní, jíž jsem se zapřisáhl,
že ji budu chrániti.“
„Jistě, pane profesore, jistě,“ přitakal Arthur vřele. „Budu vám věřit ve všem. Vím a jsem o tom přesvědčen, že máte velmi šlechetné
srdce, jste Jackovým přítelem a byl jste jejím přítelem. Čiňte, co
uznáte za vhodné.“
Profesor několikrát odkašlal, jako by se odhodlával něco říci, a
konečně pravil:
- 169 -

„Smím se vás nyní na něco zeptati?“
„Zajisté.“
„Víte, že vám paní Westenrová odkázala všechen majetek?“
„Ne. Chuděra! To mi vůbec nenapadlo.“
„A protože všechno patří vám, máte právo se vším naložiti podle
své vůle. Chci, abyste mi dovolil přečísti všechny písemnosti i dopisy slečny Lucy. Věřte mi, to není zbytečná zvědavost. Mám k tomu
důvod, který by mi jistě schválila. Všechny listiny mám zde. Vzal
jsem je, aby se jich nemohla dotknouti žádná cizí ruka, — aby žádné
cizí oko nemohlo jejími slovy nahlédnouti do Lucyiny duše ještě
předtím, než jsem se dozvěděl, že všechno bude patřiti vám. Jestliže
dovolíte, ponechám si je; ani vy do nich raději zatím nenahlížejte; u
mne budou v bezpečí. Nic z nich neztratím, a až nastane vhodný čas,
vrátím vám je. To, co na vás chci, není lehké, ale vy mi vyhovíte, že
ano, už kvůli Lucy?“
Arthur prohlásil způsobem mu vlastním:
„Doktore Van Helsingu, dělejte, co uznáte za správné. Jsem přesvědčen, že tak vyslovuji něco, co by má milovaná jistě schválila.
Nebudu vás obtěžovat otázkami, dokud nenastane čas.“
Starý profesor vstal a se slavnostním důrazem pravil: „A máte
pravdu. Všechny nás čeká bolest, ale nebude to pouze bolest, a ta
bolest nebude také poslední. My a také vy — vy nejvíc ze všech,
milý hochu, — budeme se muset přebroditi kalnou vodou, než dorazíme k čiré. Musíme však býti srdnatí a nezištní a konati svou povinnost, a všechno dobře dopadne.“
Tu noc jsem spal na pohovce v Arthurově pokoji. Van Helsing
vůbec neulehl. Přecházel po domě, jako by držel stráž, a ani na okamžik nespustil z očí pokoj, kde ležela Lucy v rakvi, posypané květy
divokého česneku, jehož těžký pach přehlušoval vůni lilií a růží a
linul se ven do noci.

DENÍK MINY HARKEROVÉ
22. září. — Ve vlaku do Exeteru. Jonathan spí. Připadá mi, jako
bych naposledy zapisovala své zážitky teprve včera, jenže kolik se
toho zatím udalo! Tehdy jsem byla ve Whitby, přede mnou celý svět,
- 170 -

Jonathan v cizině a žádné zprávy od něho; a teď jsem vdána za Jonathana, Jonathan je zámožný právní zástupce, majitel vlastní firmy,
pan Hawkins je mrtev a pochován a Jonathana stihla nová rána, která
mu může ublížit. Jednoho dne se mě na to třeba bude vyptávat. A teď
všechno zapsat! V těsnopise už zase trochu pokulhávám — důkaz, co
může člověku natropit nečekané štěstí — určitě tedy neuškodí, když
se v něm zase začnu trochu cvičit.
Obřad byl velmi prostý a dojemný. Zúčastnili jsme se ho pouze
my, služebnictvo, několik starých přátel z Exeteru, londýnský agent a
pán zastupující sira Johna Paxtona, předsedu Sdružení právníků. Jonathan a já jsme stáli ruku v ruce a uvědomovali si, že nás opustil
nejbližší a nejdražší přítel…
Nasedli jsme do autobusu jedoucího na Hyde Park Corner a mlčky
se vraceli do města. Jonathan se domníval, že by mě mohlo potěšit,
kdybychom se na chvíli odebrali do Stromořadí v Hyde Parku; sedli
jsme si, lidí tu však bylo velmi málo a pohled na tolik prázdných
židlí nás naplňoval smutkem a bezútěšností. Připomínal nám opuštěnou židli u nás doma. Raději jsme vstali a šli se projít po Piccadilly.
Jonathan mě držel pod paží jako za starých dob, než jsem začala učit.
Pak mi to totiž připadalo velmi nevhodné; člověk nemůže několik let
vštěpovat dívkám správné způsoby a chování, aniž by se jemu samotnému troška té pedanterie nezažrala do kůže. Jenže tohle byl Jonathan a Jonathan je můj manžel, a lidi, které jsme potkávali, jsme
ani neznali — a bylo nám jedno, zda nás znají oni. A tak jsme kráčeli
dál. Právě jsem se dívala na překrásnou dívku s velkým širokým kloboukem, sedící v otevřeném kočáru před Giulianem, když mi náhle
Jonathan tak silně sevřel paži, až mě zabolela, a vyhrkl přitlumeným
hlasem: „Můj Bože!“ Mám pořád starosti o Jonathana; obávám se,
aby ho zase nějaký nervový záchvat nesklátil, a tak jsem se rychle k
němu obrátila a zeptala se, co ho tak znepokojilo.
Byl nadmíru bledý, oči mu vylézaly z důlků a napůl s hrůzou, napůl nechápavě hleděl upřeně na vysokého hubeného muže s orlím
nosem, černým knírem a špičatou bradkou, který rovněž pozoroval tu
hezkou dívku. Hleděl na ni tak soustředěně, že si nevšiml ani mne,
ani Jonathana, a mohla jsem si ho důkladně prohlédnout. Z jeho obličeje nevyzařovalo nic dobrého; byla to tvrdá, krutá a smyslná tvář a
- 171 -

jeho velké bílé zuby, pronikavě se odrážející od výrazně rudých rtů,
byly špičaté, jako mají zvířata. Jonathan z něho nespouštěl zrak, až
mě popadl strach, že by si toho ten neznámý mohl všimnout. Obávala
jsem se, aby mu to neměl za zlé, vypadal totiž velmi zarputile a protivně. Zeptala jsem se Jonathana, proč je tak rozrušen, a on mi odpověděl, zřejmě v domnění, že toho vím právě tolik jako on: „Víš, kdo
to je?“
„Ne, můj milý. Neznám ho; kdopak?“
Jeho odpověď mě úplně ohromila a vyděsila, protože ji vyřkl tak,
jako by ani nevěděl, že mluví ke mně, k Mině:
„Je to on sám!“
Můj ubohý miláček byl zřejmě z něčeho vyděšen — dokonce
značně vyděšen; určitě by se byl zhroutil k zemi, nebýt toho, že se o
mě opíral a já ho podpírala. Jonathan hleděl upřeně na neznámého;
mezitím vyšel z obchodu poslíček s balíčkem, podal ho dámě a ta
hned odjela. Snědý cizinec z ní nespouštěl zrak, a sotva se kočár rozjel po Piccadilly, vykročil za ním a zastavil dvoukolou drožku. Jonathan se chvíli za ním díval a řekl jakoby pro sebe:
„To je určitě hrabě, omládl však. Panebože, je to vůbec možné?
Ach, panebože, panebože! Kdybych to jen věděl určitě! Kdybych to
jen věděl určitě!“ Byl z toho tak rozrušen, že jsem se ho raději na nic
neptala; bála jsem se, že by se téhle myšlenky nezbavil, a mlčela
jsem. Zlehka jsem ho táhla dál a Jonathan, ruku na mé paži, nekladl
odpor. Po kratší procházce jsme vešli do Green Parku a na chvíli tam
usedli. Přestože je podzim, bylo poměrně horko a my jsme našli na
stinném místě pohodlnou lavičku. Jonathan se několik minut díval do
prázdna, pak mu klesla víčka a s hlavou na mém rameni pokojně
usnul. Řekla jsem si, že mu spánek určitě prospěje, a nerušila jsem
ho. Asi za dvacet minut se probudil a celkem vesele mi pravil:
„Jakže, Mino, já jsem spal? Promiň mi, prosím, že jsem byl tak
nezdvořilý. Pojď, zajdeme si někam na šálek čaje.“ Zřejmě na toho
snědého cizince zcela zapomněl, tak jako za své nemoci zapomněl na
vše, co mu tato příhoda zřejmě připomněla. Tahle zapomnětlivost se
mi ani trochu nelíbí; bojím se, aby mu nějak nepříznivě neovlivňovala mozkovou činnost nebo popřípadě nezhoršovala již existující chorobu. Nesmím se ho vyptávat; tím bych mu totiž víc ublížila, než
- 172 -

prospěla. Musím ovšem zjistit, co se vlastně za jeho pobytu v cizině
přihodilo. Bojím se, že nastal čas, kdy musím otevřít ten balíček a
dozvědět se, co je v něm napsáno. Ach, Jonathane, určitě mi odpustíš, jestli se dopustím něčeho nesprávného, ale učiním to pouze kvůli
tobě, miláčku.
Později. Byl to v každém ohledu smutný návrat domů — dům bez
oné drahé duše, která k nám byla tak hodná; Jonathan stále pobledlý
a znavený lehkou recidivou choroby; a navíc telegram od jakéhosi
Van Helsinga, jehož ani neznám:
„Jistě vás zarmoutí zpráva, že paní Westenrová zemřela před pěti
dny a Lucy předevčírem. Obě byly pohřbeny dnes.“
Kolik smutku v těch několika slovech! Ubohá paní Westenrová!
Ubohá Lucy! Odešly, odešly od nás a nikdy víc už se nevrátí! A
ubohý, ubohý Arthur — o kolik radosti je jeho život ochuzen! Bůh
nám všem pomáhej nést náš žal!

DENÍK Dr. SEWARDA
22. září. — Je po všem. Arthur se vrátil domů a odvedl s sebou
Quinceyho Morrise. Ten Quincey je opravdu báječný chlapík!
V hloubi srdce jsem přesvědčen, že nad Lucyinou smrtí truchlil stejně jako my všichni; svou bolest však nesl hrdinně jako bájný Viking.
Jestli bude Amerika i nadále rodit muže, jako je on, určitě se stane
velmocí. Van Helsing si šel lehnout, chce si před cestou ještě odpočinout. Večer odjíždí do Amsterodamu; prý se však vrátí zítra večer.
Musí však ještě zařídit něco, co se dá provést jen osobně. Jestliže to
bude možné, ubytuje se potom u mne; má prý v Londýně práci, která
si možná vyžádá nějaký čas. Chudák starý pán! Obávám se, že ten
namáhavý poslední týden podryl jeho železné zdraví. Při pohřbu se
totiž musel velmi přemáhat. Když bylo po všem, stáli jsme s Arthurem a ten nešťastník se rozhovořil o své účasti na transfúzi, při níž
byla jeho krev převedena do Lucyiných žil; a Helsing při tom střídavě bledl a rudl. Arthur prohlásil, že mu od té doby připadá, jako by
opravdu byli manželé a Lucy byla před Bohem jeho ženou. Ani já,
ani Van Helsing jsem se nezmínili o druhých transfúzích a nikdy se o
nich nikomu nezmíníme. Arthur a Quincey odjeli na nádraží a já
- 173 -

jsem se s Van Helsingem vrátil sem. Sotva jsme nasedli do kočáru,
dostal úplný hysterický záchvat. Později sice popřel, že to byla hysterie, a tvrdil, že jedině tak mohl za těchto smutných okolností dát průchod svému smyslu pro humor. Smál se, až mu z očí tekly slzy, a já
musel zatáhnout záclonky, aby nás náhodou někdo nezahlédl a neudělal si falešný názor. Potom plakal tak dlouho, dokud se zase nerozesmál, a nakonec se současně smál a plakal, jako se to stává ženám.
Pokoušel jsem se ho okřiknout, jak to člověk dělává za takových
okolností u ženy, ale ničeho jsem nedosáhl. Muži a ženy jsou tak
odlišní v projevech morální síly nebo slabosti! Nakonec nabyl jeho
výraz obvyklé vážnosti a přísnosti, a proto jsem se ho zeptal, jak jen
se mohl v takové chvíli rozveselit. Jeho odpověď byla pro něj příznačná; byla totiž logická, pádná a záhadná.
„Aha, vy to tedy nechápete, příteli Johne! Nemyslete si, že snad
nejsem zkrušen, třebas se směji. Vždyť jsem plakal i ve chvílích, kdy
mě dusil smích. Současně si však nemyslete, že pouze truchlím, když
pláču; stejně se pak dostaví smích. Nikdy nezapomínejte, že takový
smích, který zaklepe u vašich dveří a zeptá se: ‚Smím vstoupiti?‘,
není pravý smích. Nikoli! Smích je král a dostaví se, kdy a jak se mu
zlíbí. Nikoho se neptá, neohlíží se na vhodnost okamžiku. Prostě
řekne: ‚Jsem tu.‘ Zde máte příklad: mé srdce truchlí pro onu sladkou,
mladou dívku; daroval jsem jí krev, ačkoli jsem starý a unavený člověk; poskytl jsem jí svůj čas, svůj um, svůj spánek. Ostatní pacienty
jsem nechal strádati, jen aby ona měla všechno. A přece se dokážu
smáti přímo nad jejím hrobem — smáti se ve chvíli, kdy hlína z
hrobníkovy lopaty dopadá na její rakev a každým úderem mi tak rozbuší srdce, až mi vyžene krev z tváří. Srdce mi krvácelo pro toho
ubohého hocha — toho drahého hocha, stejně starého, jako by byl
můj vlastní chlapec, kdyby mu bývalo dopřáno zůstati naživu, se
stejnými vlasy a stejnýma očima. Tak, teď alespoň víte, proč ho mám
tak rád! Ale i když Arthur mluvil o věcech, z nichž se rozbušilo mé
manželské srdce a které způsobily, že mé otcovské srdce k němu
přilnulo víc než ke komukoli jinému — dokonce i víc než k vám,
příteli Johne, protože vzhledem ke společným zkušenostem jsou naše
vztahy na jiné úrovni než vztahy otce a syna — dostavil se ke mně
král smích a křičel a řval mi do ucha: ‚Jsem tu! Jsem tu! Jsem tu!‘, až
- 174 -

se mi krev klokotem navrátila a vnesla mi do tváří trochu slunečního
svitu, který s sebou nosí. Ach, příteli Johne, je to zvláštní svět, smutný, plný bídy, strázní a zmatků; ale jakmile přijde král smích, všichni
se roztančí podle jeho melodie. Krvácející srdce, vyschlé kosti umrlců a palčivé slzy stékající po tvářích — všechno to tančí podle melodie, kterou vyluzuje svými bezúsměvnými ústy. Ach, věřte mi, příteli
Johne, ten smích, který takhle přichází, pomáhá a konejší. Vždyť my
muži a ženy jsme jako natažená lana, kterými zmítá jakási síla. Pak
přijdou slzy a napnou nás, jako déšť napne lana, až je nakonec napětí
třeba tak velké, že se zhroutíme. Jenže král smích přijde jako sluneční svit a ten zase napětí uvolní; takže se znovu můžeme lopotiti dál s
naším konáním.“
Nechtěl jsem se ho dotknout poznámkou, že mi uniká smysl jeho
slov; ale protože jsem důvod jeho smíchu přece jen nepochopil, ptal
jsem se dál. Tvář mu zvážněla a zcela odlišným tónem mi odvětil:
„Ach, vyvolala to právě celá ta trpká ironie — ta tak krásná slečna
tonoucí v záplavě květin a vypadající vábně, jako by byla živá.
Vždyť každý z nás v duchu uvažoval, zda je vskutku mrtvá; leží v
překrásném mramorovém náhrobku na osamělém hřbitově, kde odpočívá tolik jejích předků, leží tam se svou matkou, která ji milovala
a kterou i ona milovala; a ten posvátný umíráček zvonil hranu tak
smutně a pomalu; a ti zbožní muži v bílých andělských rouchách
předstírali, že si čtou v knihách, a zatím jim celou tu dobu oko ani
jednou nespočinulo na stránce; a my všichni s hlavami sklopenými.
A nač to všechno ? Je mrtva, tak co! Či ne?“
„Nu, profesore, za nic na světě v tom všem nevidím nic směšného! Vaše vysvětlení mi celý problém ještě víc zamotalo. Ale i když
tedy vám ten pohřební obřad připadal směšný, tak co ten chudák Art
a jeho bolest? Vždyť mu málem puklo srdce!“
„Ovsem. Neřekl snad, že transfúze jeho krve do Lucyiných žil z ní
učinilo jeho opravdovou manželku?“
„Ano, a tato představa mu byla určitě sladkou útěchou!“ —
„Jistě. Jenže v tom je právě ta potíž, příteli Johne! Jestliže je to
pravda, tak co potom s těmi ostatními? Ha! Ha! Pak je ta sladká dívka vinna mnohomužstvím a já, který svou drahou ženu, zbavenou
rozumu, už dávno považuji za mrtvou, ač církev ji pokládá za živou,
- 175 -

tedy já, který jsem věrným manželem bez manželky, jsem vlastně
bigamista!“
„Přesto nevidím, co je tady směšného!“ namítl jsem a musím přiznat, že mě jeho slova popudila. Profesor mi položil ruku na paži a
řekl:
„Příteli Johne, promiňte mi, jestliže vám dělám bolest. Své pocity
jsem neprojevil před ostatními, protože by je to mohlo zraniti, nýbrž
pouze před vámi, svým starým přítelem, jemuž mohu důvěřovati.
Kdybyste mi mohl nahlédnouti do srdce ve chvíli, kdy se mi chtělo
smáti; kdybyste tak byl mohl učiniti, když se smích dostavil; kdybyste tak mohl učiniti teď, kdy král smích sbalil svou korunu a všechno,
co mu náleží, protože odchází daleko, daleko ode mne a na dlouhý,
dlouhý čas — pak byste snad litoval ze všech nejvíc právě mne!“
Vroucnost jeho slov mě dojala a zeptal jsem se ho na důvod.
„Protože vím!“
A tak jsme se všichni rozjeli; na našich střechách teď bude dlouho
sedět stesk se schlíplými křídly. Lucy leží daleko od životem kypícího Londýna pod honosným náhrobkem v hrobce svých předků na
opuštěném hřbitově, kde vzduch je svěží a slunce vychází nad
Hampsteadským návrším, porostlým divokými květinami.
Mohu tedy uzavřít tento deník a pouze Bůh ví, zda v něm ještě
někdy budu pokračovat. Pokud ano a pokud tedy někdy zase začnu
zaznamenávat své zážitky, bude se deník týkat jiných lidí a jiných
záležitostí, protože teď, kdy už jsem dopověděl milostný příběh svého života, vracím se zpět, abych se znovu vpravil do koloběhu své
celoživotní práce, a smutně a bez naděje pravím
FINIS.

„WESTMINSTER GAZETTE“, 25. září
HAMPSTEADSKÁ ZÁHADA
V okolí Hampsteadu došlo v poslední době k řadě událostí nápadné připomínajících případy, které novináři označovali titulky „Kensingtonský postrach“ nebo „Žena s dýkou“ či „Žena v černém“. Za
poslední dva tři dny se několikrát stalo, že se malé děti vzdálily z
domova nebo dlouho nevracely domů z luk, kde si hrály. Ve všech
- 176 -

těchto případech šlo o děti, které byly příliš malé, než aby mohly
uvést opravdu spolehlivé důvody, ale všechny shodně se vymlouvaly
na to, že byly s „krvavou dámou“. Ztrácely se vždy pozdě k večeru a
při dvou příležitostech byly nalezeny až druhého dne časně ráno. V
okolí se všeobecně předpokládá, že první dítě, po němž byla sháňka,
zřejmě udalo jako důvod nepřítomnosti, že je „krvavá dáma“ pozvala
na procházku, a ostatní děti tuto výmluvu převzaly a při vhodné příležitosti použily. Je to tím vysvětlitelnější, že právě teď si tamní drobotina nejraději hraje hru, kde se jeden druhého snaží úskočně někam
vylákat. Jeden dopisovatel nám píše, že tihle caparti, vydávající se za
„krvavou dámu“, jsou opravdu k smíchu. Podle jeho názoru by se
mnohý z našich karikaturistů mohl zdokonalit v umění vyhmátnout
ironii groteskních situací, kdyby tam mohl srovnat skutečnost s fantazií. A obecným podstatám lidské povahy jen odpovídá, že nejoblíbenější rolí těchto hrátek pod širým nebem je právě role „krvavé dámy“. Náš dopisovatel prostoduše prohlašuje, že ani Ellen Terryová
by nemohla působit tak půvabně, jak to některá z oněch děcek předstírají nebo si dokonce namlouvají.
Celá záležitost má ovšem i svou vážnou stránku, protože některé
děti, vlastně všechny, které se v noci ztratily, mají na krku drobná
škrábnutí nebo ranky. Tato zranění vypadají, jako by je způsobila
krysa nebo malý pes, a i když sama o sobě nejsou nijak závažná, přece jako by nasvědčovala tomu, že zvíře — ať už jakékoli —, které je
způsobilo, má nějaký vlastní systém či metodu. Tamní policejní komisařství dostalo příkaz bedlivě dohlížet na všechny děti, zejména na
nejmenší, potulující se po Hampsteadských lukách, a rovněž na zatoulané psy, kteří by se tam mohli vyskytnout.

„WESTMINSTER GAZETTE“, 25. září
Zvláštní vydání

POSTRACH HAMPSTEADU
Další dítě zraněno
„Krvavá dáma“

- 177 -

Právě jsme dostali zprávu, že další dítě, zmizelé minulou noc, bylo nalezeno teprve pozdě ráno pod hlodašovým keřem na shootershillském úbočí Hampsteadských luk, tedy na místě nejméně vyhledávaném. Dítě má stejné drobné zranění na krku, jaká byla zjištěna u ostatních případů, bylo velmi zesláblé a vypadalo značně vyčerpaně. Když se poněkud zotavilo, vyprávělo již otřepanou historku o
tom, že je odlákala „krvavá dáma“.

kapitola 14/
DENÍK MINY HARKEROVÉ
23. září. — Jonathan měl zlou noc, ale dnes se už cítí líp. Jsem tak
ráda, že má tolik práce, alespoň nemyslí na ty strašné věci; a opravdu
mě blaží, že nové odpovědné postavení ho nijak netíží. Věděla jsem,
že neselže, a jsem hrdá, když vidím, jak je můj Jonathan oddán své
nové kariéře a jak nezanedbává ani jednu z povinností, které mu náležejí. Bude dnes až do pozdního večera pryč; oznámil mi totiž, že
nebude doma obědvat. Domácí práce jsem už vykonala, vezmu si
tedy jeho deník z ciziny, zamknu se v pokoji a přečtu si ho…
24. září. — Včera večer jsem neměla sílu psát; ty hrůzné Jonathanovy zápisky mě úplně vyvedly z míry. Ubožák! Co asi vytrpěl, ať to
už byla skutečnost nebo pouhá fantazie. Ráda bych věděla, zda je na
tom vůbec něco pravdy! Sepsal snad všechny ty hrůzné věci až po
zápalu mozkových blan, nebo měl pro to vše jiné důvody? Tohle se
nejspíš nikdy nedozvím, vždyť se ani neodvážím tuto otázku byť i
hodně zdaleka nakousnout… Ale co onen muž, jehož jsme včera
viděli? Jonathan se zdál zcela jist, že je to on… Ubožák! Pohřeb ho
nejspíše rozrušil a přivedl na takové myšlenky… Sám tomu ovšem
věří. Vzpomínám si, jak mi ve svatební den řekl: ‚Pokud mě ovšem
nějaká svatá povinnost nepřiměje vrátit se k oněm hořkým chvílím,
ať už jsem je probděl či prosnil, šílený, nebo zdráv!‘ A přece jako by
tu všechno zapadalo do sebe… Ten odporný hrabě měl namířeno do
Londýna… A jestliže opravdu přibyl do Londýna, kypícího milióny
- 178 -

obyvatel… ? Snad budeme muset splnit svou svatou povinnost, a
dojde-li k tomu, nebudeme smět před ní couvnout… Připravím se na
všechno. Hned si přinesu psací stroj a začnu přepisovat. Pak to alespoň bude připraveno, aby si to v případě nutnosti přečtly i jiné oči.
A jestli bude třeba, pak, pokud budu připravena, nebude snad ubohý
Jonathan vydán rozčilení, protože budu moci mluvit za něho a tak
zabránit jeho dalším strachům a starostem. A pokud někdy překoná
Jonathan svou úzkost a třeba mi o tom všem bude chtít vyprávět, pak
se ho já budu moci vyptávat a všelicos si ověřit. A teprve potom budu vedet, jak ho uklidnit.

DOPIS VAN HELSINGA PANÍ HARKEROVÉ
Důvěrné !
24. září
„Milostivá paní,
račte mi prosím prominouti, že Vám píši; znáte mě potud, že jsem
Vám oznámil truchlivou zprávu o smrti slečny Lucy Westenrové.
Tíží mě starosti o jisté životně důležité záležitosti, a proto mi lord
Godalming laskavě umožnil přečísti si její dopisy a listiny. Mezi nimi jsem nalezl několik Vašich dopisů, z nichž vyplývá, že jste byly
upřímnými přítelkyněmi a že jste ji velmi milovala. Ach, paní Mino,
ve jménu této lásky Vás zapřísahám, abyste mi pomohla. Žádám Vás
o to kvůli blahu ostatních lidí — aby se odvrátilo velké zlo a předešlo
se mnoha strašným nebezpečím, která jsou možná větší, než si umíte
představiti. Mohl bych Vás navštíviti? Můžete mi věřiti. Jsem přítelem dr. Johna Sewarda a lorda Godalminga (Arthura slečny Lucy).
Prozatím musím všechno uchovati v tajnosti. Přijedu Vás neprodleně
navštíviti do Exeteru, jakmile mi dáte svolení, abych se dostavil, a
sdělíte místo a čas. Prosím za prominutí, milostivá paní, ale četl jsem
Vaše dopisy ubohé Lucy a vím, jak jste laskavá a jak Váš manžel
velmi trpěl. Prosím Vás proto, abyste mu nic nevyjevila, mohlo by
mu to ublížiti. Ještě jednou se omlouvám a prosím za prominutí.
VAN HELSING“

- 179 -

TELEGRAM PANÍ HARKEROVÉ VAN HELSINGOVI
„25. září. — Přijeďte dnes vlakem ve čtvrt na jedenáct, stihnete-li
jej. Mohu Vás kdykoli přijmout.
WILHELMINA HARKEROVÁ“

DENÍK MINY HARKEROVÉ
25. září. — Jsem hrozně rozčilená a nemohu se tomu ubránit —
blíží se už chvíle, kdy mě navštíví dr. Van Helsing, a já doufám, že
se něco dozvím o Jonathanových truchlivých zážitcích. A protože
profesor ošetřoval ubohou Lucy při její poslední nemoci, bude mi
moci všechno o ní povědět. Proto zřejmě chce přijet — týká se to
Lucy a jejího somnambulismu, a nikoli Jonathana. Jenže pak se té
pravé pravdy už nikdy nedopátrám! Jsem to ale hloupá! Ten odporný
deník upoutal mou fantazii a všechno přibarvuje svým koloritem.
Pochopitelně přijíždí profesor kvůli Lucy. Chudinka zase podlehla
svému starému návyku a ta hrozná noc na útesu jí zřejmě dodala.
Měla jsem tolik starostí, že jsem málem zapomněla, jak zle jí potom
bylo. Zřejmě mu vyprávěla o své noční vycházce na útes a že já o
všem vím; a teď nejspíš chce, abych mu to vylíčila. Jedině tak totiž
může celou záležitost objasnit. Doufám, že jsem jednala správně,
když jsem se o tom paní Westenrové nezmínila; nikdy bych si neodpustila, kdyby jakýkoli můj čin, třebas i nesprávný, ubohé Lucy nějak ublížil. Doufám také, že mi dr. Van Helsing nic nevytkne. Zažila
jsem poslední dobou tolik starostí a úzkostí, že víc bych jich dnes už
určitě nesnesla.
Člověku občas pomůže, jestli si popláče — pročistí to vzduch jako déšť. Snad mě včera rozrušila četba novin a nato dnes ráno Jonathan odjel, na celý den a noc, poprvé od doby, co jsme se vzali.
Doufám, že si drahoušek dá na sebe pozor a že sem doktor brzy přijede. O Jonathanově deníku se mu nezmíním, pokud se mě nezeptá.
Jsem velmi ráda, že jsem svůj deník přepsala na stroji, alespoň mu ho
budu moci dát, kdyby se mě snad ptal na Lucy. Ušetří se tím mnoho
otázek.
- 180 -

Později. — Přišel a zase odešel. Bylo to divné setkání, až se mi z
něho hlava točí. Připadám si jako ve snu. Je tohle všechno vůbec
možné, nebo dokonce i jen část toho? Kdybych si nebyla předtím
přečetla Jonathanův deník, nebyla bych takovou možnost nikdy ani
připustila! Ubohý, ubohý drahý Jonathan! Co všechno musel protrpět! Dej Bůh, aby mu tohle zase znovu neublížilo! Pokusím se ho
před tím uchránit, ale — třebas je to hrozná představa s nedozírnými
následky — snad by mu bylo útěchou i pomocí, kdyby věděl najisto,
že ho neoklamal ani zrak, ani sluch, ani mysl a že všechno byla skutečnost. Není vyloučeno, že ho trýzní právě pochybnosti a že by byl
spokojenější a odolnější proti dalším otřesům, kdyby se jich zbavil a
přesvědčil se o pravdivosti všeho, ať už to byl zážitek skutečný nebo
jen snový. Van Helsing je jistě dobrý člověk, a také moudrý, vždyť je
Arthurovým přítelem i přítelem doktora Sewarda a oni ho sem pozvali až z Holandska, aby ošetřoval Lucy. Už z našeho setkání jsem
vycítila, že je to dobrý, laskavý a ušlechtilý člověk. Až zítra přijde,
zeptám se ho na Jonathana; a potom snad, dá Bůh, povedou všechen
ten strach a úzkost k dobrému konci. Kdysi jsem si myslela, že bych
ráda dělala interviewy; Jonathanův přítel z Exeter News mu řekl, že
při takovém povolání je nejdůležitější paměť — člověk musí umět
zachytit téměř každé vyslovené slovo, i kdyby se později mělo něco
vylepšovat. Konečně se mi dostává vzácné příležitosti k takovému
interview; pokusím se ho zaznamenat verbatim.
V půl třetí se ozvalo zaklepání. Sebrala jsem všechnu odvahu a
čekala. Za několik minut otevřela Mary dveře a ohlásila: „Doktor
Van Helsing.“
Vstala jsem, uklonila se a on ke mně přistoupil; je prostřední postavy, rozložitý, s širokými rameny nad klenutým hrudníkem. Krk
mu sedí pevně na trupu a na něm stejně pevně hlava. Už na první
pohled z něho vyzařuje inteligence a síla; hlavu má ušlechtilou, pěkně utvářenou a s širokým týlem. Měl hladce vyholený obličej, energickou hranatou bradu, široká, rozhodná a tvárná ústa, výrazný, celkem rovný nos s pohyblivým, citlivým chřípím, které jako by se rozšiřovalo v okamžiku, kdy svraští silná, hustá obočí a sevře rty. Jeho
čelo je široké a hladké, velmi rovné a teprve potom ustupuje zpět
- 181 -

přes dva široce od sebe vzdálené hrboly či rýhy. Přes takové čelo mu
ovšem nemohou nazrzlé vlasy padat, nýbrž mu volně splývají dozadu
a po skráních. Jeho velké, tmavomodré oči jsou posazeny daleko od
sebe a podle nálady se dívají buď bystře, něžně nebo přísně. Oslovil
mě:
„Paní Harkerová, že?“ Na souhlas jsem se uklonila.
„Dřívější slečna Mina Murrayová?“ Opět jsem přitakala.
„Přišel jsem navštíviti Minu Murrayovou, která byla přítelkyní toho ubohého drahého dítěte Lucy Westenrové. Paní Mino, přicházím
kvůli ní.“
„Pane doktore, nemůžete mít lepší doporučení, než že jste byl přítelem a ochráncem Lucy Westenrové,“ odvětila jsem a podala mu
ruku. Uchopil ji a vroucně pravil:
„Ach, paní Mino, věděl jsem, že přítelkyně té ubohé nevinné dívky je určitě dobrá bytost, ale musel jsem se o tom přesvědčiti na
vlastní oči…“ Svůj proslov ukončil zdvořilou úklonou. Otázala jsem
se ho, proč mě vyhledal, a on okamžitě spustil:
„Četl jsem vaše dopisy slečně Lucy. Promiňte mi to, ale někde
jsem se svým pátráním začíti musel, a nebylo nikoho, koho bych se
mohl tázati. Vím, že jste s ní pobývala ve Whitby. Občas si vedla
deník — není důvodu tvářiti se překvapeně, paní Mino; začala ho
psáti až po vašem odjezdu a jenom se řídila vaším příkladem — a v
tomto deníku se mimo jiné zmiňuje o svém somnambulismu a uvádí,
že jste ji zachránila. Nevím, oč jde, a proto k vám přicházím s
prosbou, abyste mi o tom laskavě pověděla všechno, na co si pamatujete.“
„Myslím, pane doktore, že vám o tom mohu povědět úplně všechno.“
„Máte tedy zřejmě dobrou paměť na fakta, detaily. Něco takového
není u mladých dam obvyklé.“
„Ne, pane doktore, ale já jsem si tehdy všechno zapisovala a své
zápisky vám mohu ukázat, pokud máte zájem.“
„Ach, paní Mino, budu vám vděčen; prokážete mi tím velkou
službu.“ Nemohla jsem odolat pokušení uvést ho trochu do rozpaků
— nám ženám zřejmě stále ještě zůstalo v ústech něco z chuti onoho

- 182 -

jablka z ráje — a podala mu těsnopisně psaný deník. S vděčnou
úklonou ho vzal a řekl: „Smím si to přečíst?“
„Jak si přejete,“ odvětila jsem co nejskromněji. Zalistoval v něm a
obličej se mu protáhl. Nato vstal a uklonil se.
„Jste opravdu moudrá žena!“ prohlásil. „Už dlouho vím, že pan
Jonathan je velmi všestranný člověk; ale podívejme se, i jeho manželka má všechny dobré vlastnosti. Nemohla byste mě však poctíti
svou přízní a přečísti mi tento deník? Neznám bohužel těsnopis!“
Tady už můj žertík končil a já jsem se téměř styděla; vytáhla jsem
proto z pracovního košíčku svůj strojopis a podala mu ho.
„Odpusťte, nemohla jsem odolat pokušení,“ omlouvala jsem se.
„Předpokládala jsem, že se mě budete chtít vyptávat na Lucy, a abyste nemusel čekat — nejde o mne, ale vím, že váš čas je vzácný —,
přepsala jsem pro vás své záznamy na psacím stroji.“ Doktor vzal
opis a oči mu zazářily. „Jste velmi hodná,“ pravil. „A mohu si to
přečísti hned? Třeba bych se vás chtěl při čtení na něco zeptati?“
„Ovšem, jen si čtěte a já mezitím dám pokyny pro oběd. Při jídle
mi pak můžete klást otázky.“ Uklonil se a uvelebil se v křesle zády k
oknu. Zahloubal se do zápisků. Nechtěla jsem ho rušit a odešla jsem
zařídit všechno pro oběd. Při návratu jsem ho zastihla, jak přechází
rychle po pokoji, obličej rozčilením celý zrudlý. Přiskočil ke mně a
uchopil mě za obě ruce.
„Ach, paní Mino,“ vyhrkl, „jak vám jen mohu poděkovati? Tyhle
listiny jsou jako svit slunce! Otevírají mi bránu. Jsem omámen, oslněn tolika světlem, a přece se za tím světlem neustále kupí mraky.
Jenže to nepochopíte, nemůžete pochopiti. Ach, jak jen jsem vám
vděčný, vy moudrá ženo! Paní Mino,“ pokračoval velmi slavnostně,
„jestliže Abraham Van Helsing bude někdy moci něco učiniti pro vás
anebo pro vaše drahé, pak doufám, že mě o tom vyrozumíte. Bude mi
potěšením a radostí, jestliže mi dovolíte sloužiti vám jako přítel, ano,
pouze jako přítel, ale všechno, co jsem si osvojil a co kdykoli učiním,
bude pro vás a pro ty, jež milujete. V životě jsou stíny, ale také světla; vy jste jedním z oněch světel. Váš život bude šťastný a spokojený
a pro svého manžela budete požehnáním.“
„Ale pane doktore, přespříliš mě chválíte, a — a vůbec mě neznáte.“
- 183 -

„Já že vás neznám — já, starý člověk, který celý svůj život studoval muže a ženy; já, který se specializoval na mozek a všechno, co s
ním souvisí a co z něho plyne? A právě jsem dočetl váš deník, který
jste pro mě tak laskavě opsala a z jehož každé řádky dýše pravda! Já
že vás neznám? Vždyť jsem četl váš tak milý dopis ubohé Lucy o
vašem sňatku a vašich nadějích! Ach, paní Mino, dobré ženy vypovědí všechno o svém životě, a každý den, každou hodinu, každou
minutu řeknou takové věci, které mohou čísti jen andělé — a my
muži, kteří se pídíme po poznání, máme tak trochu andělské oči. Váš
manžel je ušlechtilý a vy jste také ušlechtilá, protože věříte, a člověk
podlé povahy nemá víru. Povězte mi však něco o svém manželovi.
Už se uzdravil? Nemá už horečky, vrátily se mu síla a svěžest?“
Usoudila jsem, že to je příležitost zeptat se na Jonathana, a řekla
jsem:
„Už se skoro uzdravil, jenže smrt pana Hawkinse ho velmi rozrušila.“ Vpadl mi do řeči:
„Ach ano, to vím, to vím. Četl jsem vaše dva poslední dopisy.“
Pokračovala jsem:
„Je z toho zřejmě stále ještě vyšinut; když jsme totiž byli minulý
čtvrtek ve městě, měl úplný nervový šok.“
„Šok, a tak brzy po zápalu mozkových blan! To není dobré. Proč
měl ten šok?“
„Měl pocit, že spatřil někoho, kdo mu připomněl cosi strašného,
to, co mu způsobilo zánět mozkových blan.“ A vtom mě všechno
naráz přemohlo. V jediném přívalu mě zaplavily soucit s Jonathanem, hrůza, kterou prožil, celá ta úděsná záhada jeho deníku, i strach,
který mě od té doby svírá. Asi jsem dostala hysterický záchvat; klesla jsem totiž na kolena, vztáhla k němu ruce a úpěnlivě ho prosila,
aby mému manželovi vrátil zdraví. Uchopil mě za ruce, pozdvihl,
posadil na pohovku a usedl ke mně. Mou ruku podržel ve své a s
nesmírným soucitem mi pravil:
„Můj život je pustý a osamělý, ale přitom tak přeplněn prací, že
nemám mnoho času pro přátelství. Jenže od té doby, co mě pozval
můj přítel John Seward, jsem poznal tolik dobrých lidí a byl svědkem
tolika ušlechtilosti, že si víc než kdy předtím uvědomuji osamělost
svého života, a čím jsem starší, tím jsem osamělejší. Věřte mi proto,
- 184 -

že jsem sem přišel naplněn úctou k vám, a vy jste mi dala naději —
nikoli že naleznu to, po čem pátrám, nýbrž že dosud ještě existují
dobré ženy, které dovedou učiniti život blaženým — dobré ženy,
jejichž život a pravda mohou býti dobrým příkladem dětem, jež přijdou na svět. Jsem rád, opravdu rád, že vám mohu něčím prospěti;
neboť jestliže váš manžel trpí, pak trpí v dosahu mého vědění a mé
zkušenosti. Slibuji vám, že milerád učiním pro něho všechno, co dokážu — všechno, abych jeho životu vrátil sílu a odvahu a učinil váš
život blaženým. A teď se dejte do jídla. Jste přetažena a snad i příliš
vystrašena. Váš manžel Jonathan by vás určitě nerad viděl tak bledou, a jestliže u své milované zahlédne něco, co se mu nelíbí, uškodí
mu to. Už pro jeho blaho tedy musíte jísti a usmívati se. O Lucy jste
mi již všechno pověděla, a proto nyní o tom již nebudeme mluviti,
aby vás to nermoutilo. Zůstanu přes noc v Exeteru, protože chci hodně přemýšleti o tom, co jste mi vyprávěla, a až všechno promyslím,
budu se vás dále vyptávati, jestliže dovolíte. A také mi ještě povíte,
co všechno víte o soužení svého manžela, teď však ještě ne. Teď se
musíte najísti, potom mi všechno povíte.“
Po obědě jsme se vrátili do salónu a dr. Van Helsing mě vyzval:
„A teď mi všechno o něm povězte.“ Jenže ve chvíli, kdy jsem měla tomuto velkému učenci vylíčit, co vím, začala jsem se obávat, aby
mě nepokládal za pošetilou slabou ženu a Jonathana za šílence — ten
deník je totiž tak podivný —, a zaváhala jsem. Doktor však byl velmi
laskav a slíbil mi pomoc. Důvěřovala jsem mu, a proto jsem pravila:
„Pane doktore, mé vyprávění bude tak zvláštní, že vás prosím,
abyste se nevysmál ani mně, ani mému manželovi. Od včerejška
mnou zmítá horečka pochybností, musíte být ke mně shovívavý a
nesmíte mě považovat za blázna, jestli jsem kdy i napůl uvěřila těm
opravdu podivným věcem.“ Jeho chování i slova mě uklidnila. Řekl:
„Ach, má drahá, kdybyste jen tušila, jak podivná je záležitost,
kvůli níž jsem sem přijel, vysmála byste se vy mně. Naučil jsem se
nepodceňovati ani trochu úsudek druhých, ať už je jakkoli zvláštní.
Odjakživa se snažím udržovati si nezaujatou mysl a zatemniti ji nemohou běžné životní jevy, nýbrž pouze věci zvláštní, mimořádné,
věci, o nichž člověk pochybuje, zda jsou šílené nebo normální.“

- 185 -

„Děkuji vám, děkuji vám, tisíckrát vám děkuji. Sňal jste mi z
mysli velké břímě. Jestli dovolíte, dám vám něco přečíst. Je to dlouhé, ale opsala jsem to na stroji. Dozvíte se tam všechno o mém i Jonathanově trápení. Je to opis jeho deníku, kam si zapisoval všechno,
co se mu přihodilo za pobytu v cizině. Raději se k tomu vůbec nevyjádřím; přečtěte si to sám a udělejte si úsudek. A až se setkáme, snad
mi laskavě povíte, co si myslíte.“
„To vám slibuji,“ prohlásil, když jsem mu dávala přepsaný deník.
„Jestliže dovolíte, přijdu sem ráno, jak nejdřív budu moci, a navštívím vás a vašeho pana manžela.“
„Jonathan tu bude v půl dvanácté a vy k nám musíte přijít na oběd
a promluvit si s ním. Potom byste mohl stihnout odpolední rychlík ve
tři třicet čtyři, kterým přijedete před osmou na Paddingtonské nádraží.“ Překvapilo ho, že jsem tak z rukávu vysypala jízdní řád; neví
totiž, že jsem se naučila nazpaměť všem zdejším odjezdům a příjezdům, abych mohla pomoci Jonathanovi, kdyby náhodou byl v
časové tísni.
Doktor si tedy odnesl mé zápisky a já tu sedím a přemýšlím —
přemýšlím, ani nevím, o čem.

VAN HELSINGŮV DOPIS (RUKOU PSANÝ)
PANÍ HARKEROVÉ
25. září, 6 hodin večer
„Milá paní Mino,
přečetl jsem si ten podivuhodný deník Vašeho manžela. Můžete
klidně spáti. Ať je to sebezvláštnější a sebestrašnější, je to skutečnost! Za to Vám ručím vlastním životem. Jiní na tom mohou býti
hůř, ale jemu a Vám žádné nebezpečí nehrozí. Váš manžel je ušlechtilý muž; a dovolte, abych Vás ujistil na podkladě svých zkušeností s
lidmi, že člověk, který jako on slezl dolů po oné zdi a do onoho pokoje — a svůj čin dokonce opakoval — nemůže býti vystaven trvalému nervovému otřesu. Jeho mozek a srdce jsou v pořádku, to Vám
mohu odpřisáhnouti, i když jsem ho dosud neviděl. Buďte tedy klidná. Chci se ho vyptati na hodně věcí. Jsem šťasten, že jsem Vás dnes
- 186 -

mohl navštíviti. Dozvěděl jsem se toho najednou tolik, že opět jsem
oslněn, oslněn víc než jindy, a musím přemýšleti.
V upřímné úctě Váš VAN HELSING“

DOPIS PANÍ HARKEROVÉ VAN HELSINGOVI
25. září, půl sedmé večer
„Vážený pane doktore,
tisícerý dík za Váš milý dopis; po jeho přečtení mi spadl kámen ze
srdce. A pokud to je tedy skutečnost, jak strašné věci jsou na světě a
jak hrozná je představa, že by ten člověk, ten netvor mohl být opravdu v Londýně! Bojím se na to pomyslit! Zatímco jsem psala tento
dopis, dostala jsem od Jonathana telegram, že odjíždí dnes večer v
6.25 z Launcestonu a přijede sem v 10.18, takže se dnešní noc nemusím ničeho obávat. Nepřišel byste k nám proto raději než na oběd už
na snídani v osm hodin, pokud to není pro Vás příliš časně? Spěcháte-li s návratem, můžete pak odjet vlakem v 10.30, kterým přijedete
na Paddingtonské nádraží ve 2,35. Odpověď mi nemusíte posílat;
nedáte-li mi vědět, počítám s tím, že přijdete na snídani.
Se srdečným pozdravem Vaše vděčná přítelkyně
MINA HARKEROVÁ“

DENÍK JONATHANA HARKERA
26. září. — Nemyslil jsem, že budu ještě někdy pokračovat v tomto deníku, ale okolnosti toho vyžadují. Když jsem se včera večer vrátil domů, Mina už na mě čekala s večeří, a po ní mi pověděla o Van
Helsingově návštěvě a o tom, že mu dala přepisy obou deníků. Také
mi řekla, jak se o mne strachovala, a na podkladě doktorova dopisu
mě přesvědčila, že všechno, co jsem si poznamenal, je skutečnost.
Udělalo to ze mě úplně nového člověka. Až do této chvíle mě vlastně
ničila nejistota, zda se to všechno skutečně udalo. Připadal jsem si
úplně bezmocný, jako bych tápal ve tmách; vůbec jsem si nedůvěřoval. Ale teď, kdy už vím, vůbec se nebojím, ani hraběte ne. Zřejmě
tedy uspěl ve svém záměru dostat se do Londýna a byl to on, koho
- 187 -

jsem zahlédl. Omládl, ale jak? Jestliže je Van Helsing takovým člověkem, za jakého ho Mina pokládá, pak dokáže hraběte odhalit a
najít. Seděli jsme dlouho do noci a důkladně jsme všechno prohovořili. Mina se právě obléká a já za několik minut dojdu pro doktora do
hotelu a přivedu ho sem…
Byl zřejmě překvapen, když mě uviděl. Sotva jsem k němu vešel
do pokoje a představil se, uchopil mě za rameno, obrátil mě obličejem k oknu, bedlivě si mě prohlédl a prohlásil:
„Jak to, paní Mina mi přece sdělila, že jste nemocen, že jste utrpěl
nervový šok!“ Připadalo mi směšné, že tento laskavý, rázně se tvářící
starý pán nazval mou ženu „paní Mina“. Pousmál jsem se a řekl:
„Byl jsem nemocný, měl jsem nervový šok, jenže vy jste mě už
vyléčil.“
„Čím?“
„Svým včerejším večerním dopisem Mině. Byl jsem na pochybách, všechno bylo zahaleno oparem neskutečna a já jsem nevěděl,
čemu věřit, zda dokonce věřit vlastním očím. Protože jsem nevěděl,
čemu věřit, nevěděl jsem ani, co dělat. A tak mi nezbývalo než pokračovat v životě stejným způsobem jako dosud. Jenže takový život
začínal pro mě ztrácet smysl a já jsem ztrácel víru v sebe. Doktore,
vy nevíte, co znamená, když člověk pochybuje o všem, dokonce i o
sobě samém. Ne, to vy nevíte; člověk s obočím jako vy by to ani
nedokázal!“ Zřejmě mu to zalichotilo a s úsměvem pravil:
„Podívejme! Tak vy jste fyziognomik. Každou hodinou se tu naučím něčemu novému. Těší mě, že k vám mohu jíti na snídani, a potom, pane, jistě nebudete zazlívati starému člověku, jestliže vám zalichotí a řekne, že vaše žena je pro vás úplným požehnáním.“ Celý
den bych mu naslouchal, jak vychvaluje Minu, a proto jsem pouze
přikývl a zůstal mlčky stát.
„Je jednou z žen stvořených rukou Boha, aby nám mužům i jiným
ženám ukázal, že je nebe, do něhož můžeme vejíti a jehož světlo září
již zde na zemi. Je tak věrná, tak sladká, tak ušlechtilá, tak nesobecká
— a to je v tomto tak skeptickém a sobeckém věku něco vskutku
výjimečného. A protože jsem četl všechny dopisy určené ubohé slečně Lucy a v některých se hovoří o vás, znám vás tedy již několik dní

- 188 -

z líčení jiných. Ale s vaším pravým já jsem se seznámil teprve včera
večer. Podáte mi ruku, ano? A buďme přáteli na celý život.“
Stiskli jsme si ruce a on se při tom tvářil tak vážně a vlídně, že
jsem musel potlačit dojetí.
„A mohu vás teď požádati o pomoc?“ zeptal se mě. „Musím vykonati důležitý úkol, a než začnu, musím všechno znáti. V tom mi
můžete pomoci právě vy. Můžete mi vylíčiti, co se udalo před vaším
odjezdem do Transylvánie? Později vás možná požádám o další přispění, a to se bude týkati jiných věcí, jenže zatím mi postačí toto.“
„Poslyšte, pane profesore,“ řekl jsem, „týká se to, co hodláte učinit, hraběte?“
„Ano,“ přitakal vážně.
„Pak jsem tělem i duší váš. Protože odjedete vlakem v půl jedenácté, nebudete mít čas přečíst si všechny listiny; já vám je ale dám
dohromady. Můžete si je vzít s sebou a přečíst si je ve vlaku.“
Po snídani jsem ho doprovodil na nádraží. Rozloučil se se mnou
slovy: „Doufám, že přijedete do Londýna, kdybych vám vzkázal, a
vezmete s sebou také paní Minu.“
„Jestliže si budete přát, přijedeme oba.“
Opatřil jsem mu raníky a včerejší londýnské večerníky, a zatímco
jsme mluvili u okna vozu, čekajíce na odjezd vlaku, profesor v nich
listoval. Vtom mu utkvěl zrak na nějaké zprávě — bylo to ve Westminster Gazette, poznal jsem ji podle papíru — a zbledl jako křída.
Soustředěně četl a povzdechl si: „Mein Gott! Mein Gott! Tak brzy,
tak brzy!“ Připadalo mi, jako by mě v té chvíli ani nevnímal. Vtom
se ozval hvizd lokomotivy a vlak se dal do pohybu. Tu se vzpamatoval, vyklonil se z okna, zamával a zavolal: „Pozdravujte paní Minu!
Co nejdříve vám napíši!“

DENÍK Dr. SEWARDA
26. září. — Nic definitivního zřejmě neexistuje. Před necelým
týdnem jsem řekl „FINIS“, a dnes už zase začínám znovu, nebo spíše
pokračuji ve svých záznamech. Až do dnešního odpoledne nebylo
důvodu uvažovat o běžných věcech. Renfield je zatím po všech
stránkách tak klidný, jak až dosud nikdy nebyl. S lovem much dospěl
- 189 -

již značně daleko, teď se už také pustil do pavouků, takže mi nedělá
vůbec starosti. Od Arthura jsem dostal dopis, psaný v neděli, a z něho jsem usoudil, že se už se vším postupně báječně vyrovnává. Quincey Morris je u něho a to mu velmi prospívá, protože Quincey je
nevyčerpatelným zdrojem dobré nálady. Připsal mi několik řádek a v
nich mi sděluje, že se Arthur už konečně pomalu vrací do starých
kolejí, takže si kvůli nim starosti dělat nemusím. Začínal jsem se už
věnovat své práci se stejným zápalem jako dřív a mohl jsem tedy
klidně prohlašovat, že rána, kterou mi ubohá Lucy zasadila, se už
pomalu zaceluje. Jenže teď se opět otevřela, a jak všechno skončí, ví
jen Bůh. Mám nejasné tušení, že Van Helsing se domnívá, že to ví,
jenže to, co vždycky prozradí, jen vyvolává mou další zvědavost.
Včera odjel do Exeteru a zůstal tam přes noc. Dnes se vrátil a asi v
půl šesté málem vlétl do mého pokoje a do ruky mi vrazil včerejší
večerní vydání Westminster Gazette. Pak poodstoupil, a zkříživ paže,
zeptal se mě:
„Co tomu říkáte?“
Přelétl jsem noviny očima, protože jsem opravdu nevěděl, co má
na mysli. Vzal mi je proto z ruky a ukázal na článek o dětech, které
byly kýmsi odlákány z domova. Dokud jsem nedorazil k odstavci,
kde se hovořilo o malých bodných rankách na krku, nic mi to celkem
neříkalo. Ale to mi něco připomnělo a vzhlédl jsem. „Nuže?“ zeptal
se.
„Stejně jako u ubohé Lucy!“
„A co vy o tom soudíte?“
„Nic, jen že v tom je nějaká souvislost. To, co ublížilo jí, ať už to
bylo cokoli, zraňovalo i je.“
„To je pravda jen obecně, nikoli konkrétně,“ odpověděl zcela záhadně.
„Jak to myslíte, profesore?“ Měl jsem sto chutí brát jeho serióznost na lehkou váhu, vždyť koneckonců čtyři dny odpočinku a pokoje od palčivé, sužující úzkosti člověka osvěží — ale při pohledu na
jeho tvář jsem vystřízlivěl. Nikdy, ani když jsme si nad nebohou Lucy nejvíce zoufali, nevypadal zachmuřeněji.
„Tak mi to řekněte!“ vyzval jsem ho. „Já sám nevím, co si myslet,
a ani nemám podklady, které by mě vedly k nějakému úsudku.“
- 190 -

„Chcete mi říci, příteli Johne, že vůbec nemáte tušení, na co ta
ubohá Lucy zemřela? Ani po všech těch náznacích, které vám poskytly nejen události, nýbrž i já sám?“
„Nervovým vysílením v důsledku velké ztráty či úbytku krve.“
„A jak došlo k té ztrátě či úbytku krve?“ Pokrčil jsem rameny.
Van Helsing ke mně přistoupil, usedl vedle mne a pokračoval:
„Jste bystrá hlava, příteli Johne; dobře uvažujete a jádro věcí vám
neuniká. Jste však příliš předpojat. Nedopřáváte svým očím viděti a
uším slyšeti, a už vůbec si nevšímáte toho, co je mimo rámec vašeho
každodenního života. Nemyslíte, že existují věci, které se vymykají
vašemu chápání, a přesto jsou skutečné? Že některým lidem je dopřáno viděti věci, které ostatní nevidí? Existují však věci staré i nové,
na které se nesmí pohlížeti lidským zrakem, protože lidé znají —
nebo si namlouvají, že znají — pouze to, o čem jim pověděli jiní
lidé. Nedostatek naší vědy spočívá právě v tom, že chce všechno
vysvětliti; a jestliže něco nevysvětlí, pak prostě tvrdí, že tu není co
vysvětlovati. Ale přesto můžeme kolem sebe denně sledovati vznik
nových názorů, které samy sebe považují za nové; jsou to však stejně
názory staré a jen předstírají, že jsou mladé — stejně jako krásné
dámy v opeře. Proto také předpokládám, že nevěříte v převtělování.
Ne? Ani ve zhmotňování. Ne? Ani v astrální bytosti? Ne? Ani ve
čtení myšlenek? Ne? Ani v hypnotismus?“
„To ano,“ vpadl jsem mu do řeči. „Charcot to velmi dobře dokázal.“ Profesor pokračoval s úsměvem: „Pak tedy jste o tom pevně
přesvědčen! Že ano? A potom ovšem také víte, jak postupovati, a
dokážete vniknouti pomocí myšlenek velkého Charcota — jaká škoda, že ho již není! — až do hlubin duše pacienta, na něhož chcete
míti vliv. Ne? Mám tedy, milý příteli, míti za to, že prostě berete na
vědomí fakta a spokojíte se s tím, že mezi premisou a výsledkem je
neprozkoumaný prostor? Ne? Pak mi tedy vysvětlete — zabývám se
přece studiem mozkové činnosti —, proč akceptujete hypnotismus a
zamítáte čtení myšlenek? Dovolte mi, abych vás ujistil, příteli, že ve
vědě o elektřině se dnes dají uskutečniti věci, které by sami vynálezci
elektřiny považovali za odsouzeníhodné, a přitom by ještě poměrně
nedávno byli upáleni jako čarodějníci. Život je neustále pln záhad.
Jak jen mohl Metuzalém žíti devět set let a ‚starej Parr‘ sto šedesát
- 191 -

devět, a přitom ta chuděrka Lucy, v jejíchž zubožených žilách kolovala krev čtyř mužů, nemohla žíti ani o den déle? Kdyby totiž byla
mohla žíti o jediný den déle, byli bychom ji asi zachránili. Znáte
všechna tajemství života a smrti? Znáte celou srovnávací anatomii a
můžete vysvětliti, proč v některých lidech dřímají zvířecí vlastnosti,
a v jiných nikoli? Můžete mi prozraditi, proč někteří pavouci hynou
drobní a záhy a jeden velký pavouk žil dlouhá staletí ve věži jakéhosi
starého španělského kostela, až se jednoho dne spustil dolů a dokázal
vypíti olej ze všech kostelních lamp? Můžete mi vysvětliti, proč v
pampách i jinde žijí netopýři, kteří přilétávají v noci, vrhají se na
dobytek a koně a vysají jim z žil všechnu krev? A proč na některých
ostrovech západních moří žijí netopýři, kteří po celý den visí na
stromech, takže je očití svědkové líčí jako obrovské ořechy nebo
lusky, ale v noci, kdy námořníci spí kvůli vedru na palubě, na ně
slétnou a pak… a pak ráno najdou námořníky mrtvé, bílé, jako byla
slečna Lucy?“
„Probůh, pane profesore!“ vyhrkl jsem. „Chcete mi tvrdit, že takový netopýr pokousal Lucy a že se něco podobného může stát v
Londýně v devatenáctém století?“ Van Helsing netrpělivě mávl rukou, abych zmlkl, a pokračoval:
„Můžete mi vysvětliti, proč želva přežije několik lidských generací? Proč slon žije tak dlouho, až přežije celé dynastie? Proč papoušek zemře teprve tehdy, až ho pokouše kočka nebo pes či až ho
stihne podobná nehoda? Můžete mi vysvětliti, proč lidé všude a odjakživa věří, že je na světě několik málo bytostí, které budou žíti
věčně, pokud jim to bude dopřáno; že existují muži a ženy, kteří
prostě nemohou zemříti? Všichni víme — vždyť nás o tom přesvědčila věda —, že se našly ropuchy, které žijí snad už kolik tisíc let od
stvoření světa uzavřeny v malých skalních dutinách, kde bylo místo
jen pro ně. Můžete mi snad vysvětliti, proč může indický fakir zemříti, dáti se pohřbíti do zapečetěné hrobky, nad níž se zaseje obilí, a
když to obilí dozraje a poseče se, znovu se zaseje, znovu dozraje a
znovu se poseče, a pak přijdou lidé, odstraní neporušenou pečeť a v
hrobě leží indický fakir, ne mrtev, ale vstane a vykročí jim vstříc?“ V
té chvíli jsem ho přerušil. Byl jsem zmaten; vyjmenoval mi totiž tolik
výstřelků přírody a možných nemožností, až se mi z toho začala mo- 192 -

tat hlava. Měl jsem nejasné tušení, že mě poučuje, jako to kdysi činíval ve své pracovně v Amsterodamu. Tehdy mi ovšem vždy vysvětlil, oč jde, abych mohl jeho myšlenkový postup neustále sledovat.
Dnes však nic nenaznačil, a protože jsem nechtěl ztratit nit jeho výkladu, poprosil jsem ho:
„Pane profesore, dovolte, abych se zase stal vaším oblíbeným žákem. Vysvětlete mi svou tezi, abych mohl souvisle sledovat vaše
vývody. Zatím jenom přeskakuji v duchu z jednoho problému na
druhý asi tak, jako když se něčemu snaží porozumět blázen, a ne
Člověk normální. Připadám si, jako bych se octl poprvé v životě v
mlze na nějakém močále a skákal z drnu na drn v zoufalé snaze dostat se dál, aniž bych vůbec znal cíl své cesty.“
„To je dobré přirovnám,“ uznal profesor. „Dobrá, povím vám to.
Má teze je tato: chci, abyste uvěřil.“
„Uvěřil čemu?“
„Uvěřil ve věci, ve které se vzpíráte věřit. Dám vám příklad. Kdysi jsem zaslechl výrok jakéhosi Američana, a ten víru definoval takto: ‚To, co nám umožňuje uvěřiti ve věci, o nichž víme, že neodpovídají pravdě.‘ Já osobně s tím mužem souhlasím. Chtěl tím říci,
že nemáme míti žádné předsudky a že nesmíme připustiti, aby úlomek pravdy zabránil v náporu velké pravdy, tak jako kámen dokáže
vykolejit železniční vagón. Napřed jsme zjistili malou pravdu.
Dobře! Vezmeme ji tedy na vědomí a zhodnotíme ji! Přesto však si
nesmíme namlouvati, že tahle pravda je veškerou pravdou na světě.“
„Podle vás tedy nemám dopustit, aby můj předem pojatý úsudek
usměrňoval mou chápavost tam, kde jde o nějaký zcela zvláštní úkaz.
Chápu správně vaši lekci?“
„Ano, jak vidím, nepřestal jste býti mým nejnadanějším žákem!
Stojí za to vás učiti! Teď, kdy už chcete pochopiti, jste učinil první
krok k pochopení. Vy si tedy myslíte, že ty malé ranky na dětských
hrdlech pocházejí od téhož tvora, který je způsobil slečně Lucy?“
„Podle mého ano.“ Profesor vstal a vážně pravil:
„Pak jste na omylu. Kéž by tomu tak bylo! Jenže bohužel tomu
tak není! Je to horší, mnohem, mnohem horší.“
„Probůh, pane profesore, co tím chcete říci?“ zvolal jsem.

- 193 -

Van Helsing sklesl s výrazem zoufalství do křesla, opřel se lokty o
stůl, obličej skryl do dlaní a řekl: „Způsobila jim je slečna Lucy!“

kapitola 15/
DENÍK Dr. SEWARDA
(Pokračování)
V prvním okamžiku se mě zmocnila čirá zlost; bylo to, jako by
živou Lucy udeřil do tváře. Uhodil jsem prudce do stolu a vstal se
slovy:
„Pane doktore, zbláznil jste se snad?“ Profesor zdvihl hlavu a pohlédl na mě; tvář měl prozářenu takovým soucitem, že jsem se okamžitě uklidnil. „Bohužel nikoli! Šílenství by v porovnání s takovou
pravdou bylo celkem snesitelné. Proč jsem asi, příteli, dělal tak velké
okolky, proč jen jsem tak dlouho otálel, než jsem vám řekl něco tak
prostého? Snad proto, že vás nenávidím a že jsem vás odjakživa nenáviděl? Snad proto, že jsem vám chtěl způsobiti bolest? Snad proto,
abych se vám teprve nyní pomstil za to, že jste mi zachránil život
před hroznou smrtí? Nikoli!“
„Odpusťte!“ vyhrkl jsem. Profesor pokračoval:
„Stalo se to proto, milý příteli, že jsem vám chtěl tuto zprávu sdělit co nejšetrněji — vím přece, že jste tu půvabnou slečnu miloval.
Ani teď ovšem neočekávám, že tomu uvěříte. Je velmi těžké naráz
přijmouti nějakou abstraktní pravdu, o níž jsme vždycky pochybovali
a v jejíž nemožnost jsme věřili. A ještě těžší je přijmouti tak smutnou
konkrétní pravdu, a zejména o někom takovém, jako je slečna Lucy.
Dnes v noci to půjdu dokázati. Odvážíte se jíti se mnou?“
To mě ohromilo. Takovouhle pravdu člověk jen nerad dokazuje;
pouze Byron učinil výjimku u žárlivosti:
„A dokázat právě tu pravdu, již si nejvíc ošklivil.“
Profesor postřehl mé rozpaky a pravil:
„Tohle je zcela prostá logika, nikoli logika šílence, přeskakujícího
v mlze z drnu na drn. Jestliže to nebude pravda, důkaz nám přinese
útěchu; rozhodně to neuškodí. A jestliže to bude pravda? Nuže, v
- 194 -

tom tkví ta hrůza; jenže právě tato hrůza by mi měla přispěti v mém
konání, protože předpokládá alespoň trochu víry. A teď vám povím,
co mám v úmyslu: rozjedeme se za tím dítětem. Podle novin je v
Severní nemocnici a tam mám přítele, doktora Vincenta. Ostatně je
to také váš přítel, chodili jste přece v Amsterodamu spolu na přednášky. A jestliže by neukázal svého pacienta dvěma přátelům, ukáže
ho určitě dvěma vědcům. Neřekneme mu nic víc, než se nás ten případ zajímá. A potom…“
„A potom?“ Profesor vytáhl z kapsy klíč a ukázal mi ho.
„Potom oba strávíme noc na hřbitově, kde leží Lucy. Tohle je klíč
k hrobce. Dal mi ho hrobník, abych ho předal Arthurovi.“ Srdce se
mi sevřelo; uvědomil jsem si, že nás čeká nějaká strašná zkouška.
Nedalo se ovšem nic dělat. Sebral jsem tedy všechnu zbývající odvahu a navrhl, abychom si raději pospíšili, že se už chýlí k večeru…
Dítě jsme zastihli vzhůru. Trochu se už vyspalo, něco pojedlo a
celkem se mu dařilo dobře. Doktor Vincent mu sňal obvaz z krku a
ukázal nám ranky. Zcela nepochybně vypadaly stejné jako ty, které
měla Lucy na krku. Byly jen menší a okraje zřejmě čerstvější; to bylo
vše. Zeptali jsme se Vincenta, co je asi mohlo způsobit. Odpověděl,
že nejspíše bylo to dítě pokousáno nějakým zvířetem, asi krysou; on
osobně se však domnívá, že je má na svědomí nějaký netopýr, jichž
je teď tolik na severních londýnských pahorcích. „Mezi mnoha neškodnými exempláři,“ prohlásil, „mohou se vyskytovat i někteří divocí netopýři nebezpečnější odrůdy z jižních krajů. Třeba ho sem
přivezl nějaký námořník a zvířeti se podařilo uletět, nebo je to nějaké
mládě obyčejného netopýra nebo upířího netopýra, které prchlo ze
zoologické zahrady. Takové věci se stávají, opravdu. Vždyť asi před
deseti dny utekl ze zoologické zahrady nějaký vlk a stopy, myslím,
vedly až sem. Celý týden potom si děti hrály na Hampsteadských
lukách a v každé aleji jenom na Karkulku, dokud nevypukla ta panika s ‚krvavou dámou‘. Tu si děti obzvlášť oblíbily. Vždyť i tenhle
ubohý capart se ráno probudil a prosil sestru, aby mu dovolila odejít.
A na otázku, proč chce odejít, řekl, že si chce jít hrát s ‚krvavou dámou‘.“
„Až to dítě propustíte z nemocniční péče domů, neopomeňte upozorniti rodiče, aby na ně dávali dobrý pozor,“ podotkl Van Helsing.
- 195 -

„Tyhle sklony k toulání bývají velmi nebezpečné, a kdyby to dítě
zůstalo ještě jednu noc mimo dům, mohlo by to pro ně míti osudné
následky. Předpokládám ovšem, že si je tu jistě ještě několik dní ponecháte.“
„Ovšem, přinejmenším jeden týden; a jestli se zranění nezhojí, tak
i déle.“
Strávili jsme v nemocnici delší dobu, než jsme měli v úmyslu, a
když jsme vyšli, bylo již slunce za obzorem. Van Helsing usoudil, že
už se dost setmělo, a řekl:
„Nemusíme pospíchati. Je později, než jsem předpokládal. Víte
co? Pojďme se někam najísti, a pak se vydáme, kam máme namířeno.“
Navečeřeli jsme se v Jack Straw’s Castle s hloučkem cyklistů a jiných hostů, oplývajících bujarou náladou. Asi v deset hodin jsme
vyšli z hostince. Panovala již hluboká tma, a jakmile se člověk dostal
z dosahu jednotlivých luceren, stojících daleko od sebe, octl se v
ještě větší temnotě. Profesor si zřejmě zaznamenal, kudy půjdeme,
protože kráčel bez váhání, ale já jsem vůbec nevěděl, kde jsem. Čím
jsme byli dále, tím méně lidí jsme potkávali, takže nás celkem překvapilo, když jsme se setkali s jízdní policejní hlídkou na obvyklé
objížďce předměstím. Konečně jsme dorazili ke hřbitovní zdi a přelezli ji. S určitými obtížemi — nebylo vidět na krok a celé místo nám
připadalo úplně cizí — jsme nakonec našli hrobku rodiny Westenrových. Profesor vyňal klíč, otevřel skřípající dvířka a zdvořile, ovšem
zcela nevědomky, ustoupil, aby mi dal přednost. V tom zdvořilém
posunku, jímž mi dával při tak příšerné příležitosti přednost, byla
ztajena určitá roztomilá ironie. Můj společník mě rychle následoval a
obezřele zavřel dvířka, ale napřed se pečlivě přesvědčil, že zámek je
na západku, a nikoli na péro. V tomhle případě bychom byli v pěkné
bryndě. Potom prohrabával brašnu, vytáhl krabičku zápalek a svíčku
a zapálil ji. Hrobka vypadala dost nevlídně a ponuře již za dne, kdy
byla vyzdobena čerstvými květinami. Jenže teď, několik dní po pohřbu, působila dojmem mnohem chmurnějším a truchlivějším, než si
lze vůbec představit. Zvadlé květiny ochable visely, jejich běloba se
změnila v rez a zeleň v hněď; pavouci a broučci se už zase ujali vlády; odlesk slabě plápolající svíčky se odrážel od kamenů, zšedlých
- 196 -

věkem, od malty pokryté prachem, od zrezavělého, vlhkého kování,
od vyrudlé mosazi i stříbrných destiček. Z celého prostředí dotírala
na člověka vtíravá představa, že zániku je zasvěceno mnohem víc
než pouhý život — animální život.
Van Helsing se dal systematicky do práce. Ze svíčky, kterou zvedl
nad hlavu, aby mohl přečíst štítky na rakvích, skapával vosk a bíle
tuhl na kovu. Když našel Lucyinu rakev, zašmátral znovu v brašně a
vytáhl šroubovák.
„Co chcete dělat?“ zeptal jsem se.
„Otevříti rakev. Musím vás přece přesvědčiti!“ A bez okolků začal vytahovat šrouby a nakonec odklopil víko, pod nímž byl olověný
příkrov. Přihlížet bylo téměř nad mé síly. Připadalo mi, že je to pro
mrtvou stejná urážka, jako kdyby ji někdo ještě za jejího života svlékal ve spánku ze šatů; dokonce jsem chytil profesora za ruku. Ten jen
pravil: „Uvidíte!“, znovu něco hledal v brašně a vyndal drobnou lupenkovou pilku. Pak prudce vrazil šroubovák do olověné desky, až
jsem sebou trhl, a tak probil malý otvor, ovšem dost velký na to, aby
do něho nasadil hrot pilky. Čekal jsem, že z rakve vyrazí plyn z týden staré mrtvoly. My lékaři, kteří známe nebezpečí, jež nám hrozívají, jsme na takové věci zvyklí, a proto jsem ustoupil ke dvířkám.
Ale profesor se ani na okamžik nezastavil; udělal podél jedné strany
olověné rakve zářez několik stop dlouhý, pak zajel pilkou napříč a
zpátky po druhé straně. Potom uchopil volný okraj výřezu, vyvrátil
ho k nohám rakve, k otvoru přidržel svíčku a pokynul mi, abych nahlédl dovnitř. Přistoupil jsem a podíval se. Rakev byla prázdná.
Ustrnul jsem a vyrazilo mi to dech, jenže profesora jako by se to
netklo. Teď si byl svou věcí ještě víc jist, a tím i víc odhodlán pokračovat v uskutečnění svého záměru. „Tak co, jste už přesvědčen, příteli Johne?“ zeptal se.
Ucítil jsem, jak se mne zmocňuje má zarputilá hádavost, a odsekl
jsem:
„Přesvědčil jsem se, že Lucyino tělo není v této rakvi; to ovšem
dokazuje pouze jedno.“
„A co tedy, příteli?“
„Že tam není.“

- 197 -

„To je báječná logika,“ podotkl, „jenže jen do jisté míry. Ale jak
si vysvětlíte — jak si dokážete vysvětliti —, že tam není?“
„Třeba nějaký zloděj mrtvol,“ nadhodil jsem. „Mohl ji ukradnout
někdo z pohřebního ústavu.“ Uvědomoval jsem si, že říkám nesmysly, ale bylo to jediné možné vysvětlení, které jsem mohl nadhodit.
Profesor povzdychl. „No dobře! Musím vám tedy poskytnouti
další důkaz. Pojďte se mnou.“
Přiklopil víko, sebral všechny své věci, uložil je do brašny, sfoukl
světlo a svíčku dal rovněž do brašny. Otevřeli jsme dvířka a vyšli.
Profesor je zavřel a zamkl. Podal mi klíč a pravil: „Vezměte si ho.
Alespoň budete mít větší jistotu.“ Zasmál jsem se — nebyl to nijak
veselý smích, přiznávám — a namítl: „Klíč nic neznamená. Mohou
od něho existovat duplikáty a otevřít takový zámek není stejně nic
těžkého.“ Profesor na to nic neřekl a vložil si klíč do kapsy. Pak mě
vyzval, abych dával pozor na jednu stranu hřbitova, zatímco on bude
střežit druhou. Postavil jsem se za jeden tis a pozoroval, jak se jeho
tmavá postava ztrácí mezi náhrobky a stromy, až mi zmizela z očí.
Byla to smutná hlídka. Krátce poté, co jsem se postavil na vykázané místo, zaslechl jsem v dálce odbíjet půlnoc, později odbila
jedna a odbily dvě. Byl jsem prokřehlý, zmalátnělý a mrzel se na
profesora, že mě vzal na takovou výpravu, i na sebe, že jsem šel. Byl
jsem příliš prokřehlý a ospalý, než abych byl schopen dobře hlídkovat; natolik ospalý jsem však nebyl, abych nesplnil, co jsem vzal na
sebe. Strávil jsem prostě několik strašných, mučivých hodin.
Náhle jsem se otočil a zahlédl, jak se mezi dvěma tisy na druhé
straně hřbitova mihlo cosi bílého. Současně se z místa, kde stál profesor, zdvihla temná postava a rozběhla se k bílému stínu. I já jsem
vykročil, musel jsem však obcházet náhrobní kameny a plůtky u náhrobků a klopýtal jsem přes rovy. Obloha byla pokryta mraky a kdesi
v dáli zakokrhal první kohout. Kousek ode mne, za řádkou jalovcových keřů, lemujících cestu ke kostelu, vznášela se směrem ke hrobce bílá, nejasná postava. Hrobka sama byla zakryta stromy, takže
jsem nemohl vidět, kde postava zmizela. Z místa, kde jsem ten bílý
jev poprvé spatřil, ozval se jakýsi šustot; a když jsem tam došel, zastihl jsem profesora, jak drží v náručí malé dítě. Sotva mě uviděl,
ukázal mi je se slovy:
- 198 -

„Tak už jste přesvědčen?“
„Ne,“ odsekl jsem tónem, který mi připadal urážlivým.
„Nevidíte to dítě?“
„Ano, je to dítě, jenže kdo je sem přinesl? A je zraněno?“
„Podíváme se,“ řekl profesor a oba jsme neprodleně opustili hřbitov. Profesor nesl spící dítě.
Když jsme poodešli kus cesty, zastavili jsme se mezi několika
stromy, rozškrtli zápalku a podívali se dítěti na krk. Nebylo na něm
ani stopy po škrábnutí nebo zranění.
„Tak co, mám pravdu?“ otázal jsem se vítězoslavně.
„Přišli jsme v nejvyšší čas,“ usoudil profesor s úlevou.
Museli jsme se okamžitě rozhodnout, co s dítětem, a dohadovali
jsme se o tom. Kdybychom je odnesli na policejní strážnici, museli
bychom vysvětlovat, kde jsme v noci chodili, a přinejmenším bychom byli nuceni oznámit, jak jsme dítě našli. Nakonec jsme se rozhodli, že odneseme dítě na Hampsteadská luka; jakmile zaslechneme,
že se blíží strážník, položíme je na takové místo, aby je určitě našel,
a co nejrychleji se odebereme domů. Dopadlo to dobře. Na okraji
Hampsteadských luk jsme zaslechli těžký krok strážníka, dítě jsme
položili na cestu a vyčkávali, až je strážník v mihotavém svitu své
svítilny spatří. Zaslechli jsme, jak údivem vzkřikl, a tiše jsme se
vzdálili. Štěstí nám přálo a nedaleko hostince The Spaniards jsme
sehnali drožku a vrátili se do města.
Nemohu usnout, a proto tohle všechno zaznamenávám. Musím se
však pokusit o několik hodin spánku, protože Van Helsing pro mě v
poledne přijde. Trvá na tom, že ho musím doprovodit na další výpravě.
27. září. — Vhodná příležitost pro další pokus se nám naskytla
teprve ve dvě hodiny. Pohřeb, který se konal v poledne, už skončil a
zbytek okolkujících pozůstalých loudavě odcházel. Vyhlédli jsme
opatrně z hustého olšoví a zahlédli správce hřbitova, jak za sebou
zamyká hřbitovní bránu. Pochopili jsme, že jsme v bezpečí třebas až
do rána, pokud bychom si to přáli. Profesor mi však řekl, že nám
postačí nanejvýš jedna hodina. Opět jsem si uvědomil onen hrůzný
pocit, kdy všechno je chladná skutečnost a pro fantazii tu vůbec není
- 199 -

místa. Také jsem si uvědomil, jaké nebezpečí nám hrozí ze strany
zákona, kdybychom byli přistiženi při této svatokrádežné činnosti. A
navíc mi připadalo, že je to úplně zbytečné. Stejně tak, jak už bylo
zneuctívajícím činem otevřít olověnou rakev v úmyslu přesvědčit se,
že žena téměř týden mrtvá je opravdu mrtva, považoval jsem teď
další otevření hrobky za vrchol šílenství. Vždyť jsme se už na vlastní
oči přesvědčili, že rakev je prázdná! Nicméně jsem pokrčil rameny a
mlčel, protože Van Helsing svůj záměr provede vždycky, byť by mu
ho kdokoli vymlouval. Profesor vyndal klíč, odemkl hrobku a opět
mi zdvořile pokynul, abych vešel první. Uvnitř už to sice nevypadalo
tak strašidelně jako včera v noci, ale sluneční paprsky, které sem
vnikaly, stejně vyvolávaly chmurný dojem. Van Helsing přikročil k
Lucyině rakvi a já šel za ním. Naklonil se a znovu odklopil vyříznutou část. Jako blesk mnou projel pocit překvapení a hrůzy.
V rakvi ležela Lucy; vypadala tak, jak jsme ji viděli večer před
pohřbem. Pokud to vůbec bylo možné, byla ještě oslnivěji krásná než
dříve; ani jsem nemohl uvěřit, že je mrtva. Rty měla rudé, rudější než
předtím, a na tvářích jemně růžový nádech.
„Není to nějaký trik?“ otázal jsem se.
„Už jste konečně přesvědčen?“ odpověděl mi na to profesor a natáhl ruku, odhrnul mrtvé rty, až jsem se zachvěl, a odhalil bílé zuby.
„Pohleďte,“ pokračoval, „jsou ještě špičatější než dříve. S tímto a
tamtím —“ a dotkl se jednoho horního a jednoho dolního špičáku —
„lze kousnout malé děti. Už tomu věříte, příteli Johne?“ Ještě jednou
ve mně vzkypěla vzpurná hádavost. Tu ohromující představu, kterou
mi vnucuje, jsem přece nemohl přijmout. I když mi bylo stydno znovu mu odporovat, namítl jsem:
„Třeba ji sem včera v noci někdo donesl.“
„Ale jděte! Hm, a kdo by to tak mohl být?“
„Nevím. Někdo to udělal.“
„A přesto už je týden mrtva. Většina zemřelých by za takovou dobu takhle nevypadala.“ Nevěděl jsem, co na to odpovědět, a raději
jsem mlčel. Van Helsing si snad mého mlčení ani nevšiml; rozhodně
nedal najevo ani zklamání, ani pocit vítězství. Upřeně hleděl mrtvé
ženě do tváře, odhrnul jí víčka, podíval se na oči, ještě jednou jí vyhrnul rty a prohlédl zuby. Potom se obrátil ke mně a pravil:
- 200 -

„Podívejte se, tohle je jev, který se naprosto liší od všeho, co věda
zaznamenala. Jde tu o podvojný život, zcela odlišný od obyčejného
života. Když byla v bezvědomí, v somnambulním stavu, kousl ji upír
— nelekejte se, příteli, tohle ještě nevíte, ale všechno se dozvíte. A v
tomto bezvědomí mohl nejlépe přicházeti a sáti jí další krev. V bezvědomí skonala a v bezvědomí je také Nemrtvá. A právě tím se liší
od všech ostatních. Obvykle, když Nemrtví spí ve svém domově“ —
při těchto slovech se rozmáchl paží, aby naznačil, co je podle něho
pro upíra ‚domov‘, — „lze jim již z tváře poznati, co jsou zač, jenže
tahle sladká zesnulá bere na sebe ve chvílích, kdy není Nemrtvou,
podobu normálních nebožtíků. Z obličeje jí nevyzařuje žádná zloba,
vidíte, a proto mi bude zatěžko zabíti ji ve spánku.“ Při těchto slovech mi ztuhla krev v žilách a začalo mi být jasné, že už přistupuji na
Van Helsingovy teorie. Jestli však je skutečně mrtvá, tak co je hrozného na záměru znovu ji zabít? Profesor na mě pohlédl a zřejmě si
povšiml změny v mé tváři; řekl totiž téměř radostně: „Aha, už tomu
věříte?“
Odvětil jsem: „Nechtějte na mně všechno najednou! Jsem ochoten
přijmout váš názor. Jak chcete to krvavé dílo provést?“
„Odříznu jí hlavu, ústa vyplním česnekem a tělo probodnu kůlem.“ Z představy, že takhle chce zohavit tělo ženy, kterou jsem miloval, přeběhl mi mráz po zádech, ale přesto jsem nepocítil tak silný
odpor, jak bych předpokládal. Naopak, přítomnost této bytosti, této
Nemrtvé, jak ji Van Helsing nazýval, mě začala naplňovat hrůzou a
hnusem. Je možné, že lásku lze posuzovat buď čisté subjektivně,
nebo čistě objektivně?
Čekal jsem hodnou chvíli, až Van Helsing promluví, ale on jen
mlčel, jako by byl pohroužen do myšlenek. Nakonec zaklapl s cvaknutím zámeček brašny a řekl:
„Přemýšlel jsem a právě jsem se rozhodl, co bude nejlepší. Kdybych se řídil pouze svým přáním, udělal bych to, co je třeba udělati,
hned teď, v tuto chvíli. Jenže člověk se musí říditi ještě mnoha jinými věcmi a tyhle věci jsou tisíckrát nesnadnější tím, že o nich nic
nevíme. Je to prosté. Nikoho ještě nepřipravila o život, byť i na to čas
měla, a kdybychom jednali ihned, zneškodnili bychom ji navždy.
Jenže my možná budeme potřebovati Arthura, a jak bychom to pak
- 201 -

vysvětlili jemu? Vy jste viděl ranky na Lucyině krku i ty ranky na
krku dítěte v nemocnici, které se jim tak podobaly. Vy jste viděl včera v noci rakev prázdnou a dnes jste viděl, že v ní leží žena, která se
za celý týden po smrti změnila jen vtom, že má ještě růžovější tváře a
je ještě krásnější. Tohle všechno víte a víte také o bílé postavě, která
včera v noci přinesla dítě na hřbitov — a přesto jste vlastním smyslům nevěřil! A jak tedy mám chtíti na Arthurovi, který o tom nic
neví, aby tomu uvěřil? Měl mi za zlé, když jsem zabránil, aby ho
políbila ve chvíli, kdy umírala. Vím, že mi již odpustil, neboť se domnívá, že jsem mu jen pro nějakou mylnou představu zabránil rozloučiti se s ní, jak se sluší, Ted by se ovšem mohl domnívati, že byla
pro nějakou ještě mylnější představu pohřbena zaživa, anebo že jsme
ji snad dokonce zabili pro jakousi už zcela bludnou představu. Rozhodně by nám potom vyčítal, že jsme ji zabili kvůli našim mylným
představám, a v tom případě by byl navždy nešťasten. A pak by si
ovšem nikdy nemohl býti jist — a to je vůbec nejhorší! A také by si
třeba namlouval, že jeho milovaná byla pohřbena zaživa, a ve snách
by si líčil hrůzy, jež asi vytrpěla. A jindy by si zase myslil, že jsme
snad měli pravdu a že jeho milovaná snad skutečně byla Nemrtvou!
Ne! Jen jednou jsem mu něco řekl, a od té doby jsem se již mnohému
naučil. Nyní, kdy už vím, že to všechno je pravda, jsem stotisíckrát
pevněji přesvědčen, že se musí přebroditi kalnou vodou, aby dorazil
k čiré. Ten ubohý hoch bude muset prožíti hodinu, kdy mu nebesa
zčernají jako peklo; teprve pak budeme moci vše vykonati a vrátiti
mu klid. Už jsem se rozhodl! Pojďme! Vy se dnes večer vraťte do
svého ústavu a postarejte se, aby tam všechno bylo v pořádku. Já
zatím strávím noc tady na hřbitově; musím zde něco zaříditi. Zítra
večer v deset hodin přijďte pro mne do hotelu Berkeley. Vzkážu také
pro Arthura a onoho skvělého mladého Američana, který rovněž poskytl krev. Všichni pak spolu půjdeme vykonati určité dílo. Ted vás
doprovodím až na Piccadilly a poobědvám tam. Musím se totiž vrátiti do západu slunce.“
Zamkli jsme hrobku a odešli; celkem bez nesnází jsme přelezli
hřbitovní zeď a odjeli zpět na Piccadilly.

- 202 -

ZPRÁVA ZANECHANÁ VAN HELSINGEM V JEHO
CESTOVNÍM VAKU V HOTELU BERKELEY A
ADRESOVANÁ Dr. JOHNU STEWARDOVI
(Nedoručena)
27. září
„Milý příteli,
píši toto pro případ, kdyby se mi něco stalo. Jdu sám na hřbitov a
budu tam hlídati. Chtěl bych, aby ta Nemrtvá, slečna Lucy, dnes v
noci nevyšla z hrobky, takže by zítra v noci byla lačnější. Proto vezmu s sebou několik věcí, kterých se štítí — česnek a křížek —, umístím je před dvířka hrobky, a tak je pro ni zapečetím. Lucy je teprve
krátkou dobu Nemrtvá a dá se tím odradit. Tyhle věci jí ovšem mají
zabrániti pouze v odchodu z hrobky; proti návratu nic nezmohou,
protože pak je Nemrtvý odhodlán ke všemu a dokáže najíti místo
nejmenšího odporu, ať je už jakékoli. Budu tam po celou noc od západu slunce až do jeho východu a snad tam získám nějaké vědomosti, kterých budu moci využít. Nebojím se ani o slečnu Lucy, ani jí;
jenže ten druhý, jehož vinou se stala Nemrtvou, může nyní vyhledávati její hrob a skrývati se v něm. Je rafinovaný — to vím od pana
Jonathana i z toho, jak s námi bojoval o život slečny Lucy a zvítězil;
a Nemrtví mají obrovskou sílu. Tenhle Nemrtvý má v pažích sílu
dvaceti mužů a patří mu nyní i síla, kterou jsme my čtyři poskytli
slečně Lucy. Navíc si může povolati k pomoci i svého vlka a ani nevím co ještě. Jestliže tedy sem tuto noc přijde, nalezne zde mě; nikdo
jiný mě tu nenajde, pokud ovšem nedojde k nejhoršímu… Snad se
sem ani nevypraví. Vlastně k tomu nemá důvod; jeho loviště oplývá
bohatší kořistí než hřbitov, kde spí Nemrtvá žena a bdí jeden starý
muž. Píši tento vzkaz pro případ, že… Vezměte pak přiložené listiny,
deníky manželů Harkerových a ostatní, přečtěte všechno, najděte
toho nejdůležitějšího Nemrtvého, uřízněte mu hlavu a jeho srdce buď
spalte, nebo probodněte kůlem, aby svět byl od něho osvobozen. A v
takovém případě pak žijte blaze.
VAN HELSING“

- 203 -

DENÍK Dr. SEWARDA
28. září. — Je báječné, jak blahodárně může na člověka zapůsobit
dobrý spánek. Ještě včera jsem byl málem ochoten akceptovat Van
Helsingovy nestvůrné představy, jenže teď se mi začínají jevit jako
urážky zdravého rozumu. Nepochybuji, že jim profesor věří. Rád
bych jen věděl, zda jeho rozum nedošel nějaké úhony. Vždyť přece
pro všechny tyhle záhadné úkazy musí existovat nějaké racionální
vysvětlení! Je možné, aby pachatelem byl sám profesor? Je nadán tak
abnormální inteligencí, že kdyby propadl šílenství, určitě by svou
utkvělou představu realizoval tím nejbrilantnějším způsobem. Tahle
myšlenka mi není příjemná a zjištění, že Van Helsing je šílenec, by
se vymykalo všem představám. Rozhodně ho budu bedlivě pozorovat. Snad tak vnesu trochu světla do této záhady.
29. září, ráno… Včera večer krátce před desátou přišli Arthur a
Quincey do Van Helsingova pokoje; profesor nám všem pověděl, co
od nás očekává, ale obracel se zejména na Arthura, jako by ho pokládal za našeho mluvčího. Napřed vyjádřil naději, že s ním půjdeme
všichni, „protože,“ jak řekl, „nás tam čeká těžká povinnost. Můj dopis vás jistě překvapil, že?“ Tento dotaz byl určen přímo lordu Godalmingovi.
„Ano. Dokonce mě trochu vyvedl z míry. Poslední dobou jsem
osobně zažil tolik nepříjemností, že bych se bez dalších už klidně
obešel. Jsem ovšem také zvědav, co vlastně zamýšlíte. Debatovali
jsme o tom s Quinceym, jenže čím déle jsme hovořili, tím víc jsme
byli zmateni, takže teď mohu o sobě klidně prohlásit, že tomu všemu
ani za mák nerozumím.“
„Já také ne,“ řekl Quincey Morris stroze.
„Pak ovšem jste oba blíž kořenu problému než tady přítel John,
který musí ujíti hezký kus cesty nazpátek, než se bude moci dostati
tam, kde jste vy.“
Nepronesl jsem sice ještě jediné slovo, nicméně profesor zřejmě
poznal, že jsem zase upadl do dřívějších pochybností. Nato se s naléhavou vážností obrátil na Arthura a Quinceyho:

- 204 -

„Chci vás požádati o svolení, abych dnes v noci směl vykonati to,
co uznám za správné. Vím, že toho žádám až příliš, a až se dozvíte,
co mám v úmyslu provésti, pak teprve pochopíte, kolik toho na vás
chci. Proto si vás také dovoluji požádati, abyste mi to slíbili slepě, i
když mi to možná budete nějaký čas trochu zazlívati — nesmím si
namlouvati, že taková možnost tu neexistuje —, ale vy si alespoň
potom nebudete moci nic vyčítati.“
„Tohle je alespoň upřímné slovo,“ vpadl mu Quincey do řeči.
„Ručím za profesora. Nevím sice, kam míří, ale vzal bych na to jed,
že je poctivec. A to mi stačí.“
„Děkuji vám, pane,“ řekl Van Helsing hrdě. „Už od začátku považuji za čest, že vás smím počítati k svým přátelům, a váš projev důvěry mě potěšil.“ Podal mu ruku a Quincey mu ji stiskl.
Nato se vyslovil Arthur:
„Doktore Van Helsingu, dost nerad kupuji zajíce v pytli, jak se říká, a jestliže jde o něco, co by se týkalo mé šlechtické cti a křesťanské víry, pak nic takového slíbit nemohu. Pokud mě ovšem můžete ujistit, že to, co zamýšlíte, není v rozporu s těmito zásadami, dám
vám své svolení okamžitě, i když na mou věru vůbec nechápu, kam
míříte.“
„Vaše výhrady přijímám,“ pravil Van Helsing, „a žádám vás pouze o jedno: dříve, než se rozhodnete odsouditi některý můj čin, dobře
si ho rozvažte a usuďte, zda opravdu je v rozporu s vašimi výhradami.“
„Souhlasím,“ pravil Arthur. „Tak je to správné. A teď, když vyjednávání je ukončeno, smím se vás zeptat, co od nás budete chtít?“
„Chci, abyste se se mnou tajně vypravili na Kingsteadský hřbitov.“
Arthur se zatvářil zaraženě a udiveně se otázal:
„Tam, kde je pohřbena ubohá Lucy?“ Profesor přikývl. Arthur
pokračoval: „A až tam budeme?“
„Vejdeme do hrobky!“
Arthur vstal.
„Myslíte to vážně, profesore, nebo to je nějaký odporný žert?
Promiňte, vidím, že to myslíte vážně.“ Znovu se posadil, ale viděl

- 205 -

jsem, že sedí vzpřímeně a hrdě jako někdo, kdo si je vědom své důstojnosti. Po chvilce mlčení položil další otázku:
„A až budeme v hrobce?“
„Otevřeme rakev!“
„To už je přespříliš!“ vzkypěl Arthur a znovu se vztyčil. „Jsem
ochoten trpělivě vyslechnout všechno, co je alespoň trochu rozumné,
ale tady jde o — o zneuctění hrobu — té, kterou —“ Téměř se dusil
rozhořčením. Profesor na něho soucitně pohlédl.
„Bůh ví, jak rád bych vás ušetřil této bolesti, ubohý příteli. Jenže
dnes v noci musí naše nohy kráčeti po trnité stezce; jinak by totiž
nohy vaší milované musely věčně kráčeti po cestách plných plamenů.“
Arthur na něho pohlédl s bledou, strnulou tváří a řekl:
„Mějte se na pozoru, profesore, mějte se na pozoru!“
„Neměl byste přece jen vyslechnouti, co vám chci sděliti?“ namítl
Van Helsing. „Alespoň se tak dozvíte dosah toho, co zamýšlím učiniti. Mám pokračovati?“
„To je pouze správné,“ vyhrkl Morris.
Van Helsing za chvíli s určitým přemáháním pokračoval:
„Slečna Lucy je mrtva, že? Ano! Nic jí tedy nemůže ublížiti. Jestliže však není mrtva…“
Arthur prudce vyskočil.
„Panebože!“ zvolal. „Co tím chcete říci? Stal se snad nějaký
omyl? Byla pohřbena zaživa?“ Z jeho zasténání zazněla úzkost, kterou nedokázala zmírnit ani naděje.
„Neřekl jsem, že je živá, chlapce; to si vůbec nemyslím. Netvrdím
nic víc, než že by mohla býti Nemrtvá.“
„Nemrtvá? Není živá? Co tím myslíte? Co je tohle za příšerné
představy?“
„Existují tajemství, která člověk může jen tušiti a která dokáže za
dlouhá staletí rozluštiti jen částečně. Věřte mi, nyní právě jsme na
prahu jednoho z takových tajemství. Ještě jsem však neskončil.
Smím mrtvé slečně Lucy uříznouti hlavu?“
„Proboha, nikoli!“ vzkřikl Arthur vzrušeně. „Za nic na světě nedám souhlas k nějakému zhanobení její mrtvoly. Doktore Van Helsingu, zacházíte příliš daleko. Co jsem vám udělal, že mě tak trýzní- 206 -

te? Čeho se dopustila ta ubohá, něžná dívka, že chcete takovým způsobem zneuctít její hrob? Zešílel jste snad, že něco takového říkáte,
nebo jsem snad zešílel já, že vám naslouchám? Už se ani neopovažte
na takové znesvěcení pomýšlet; odmítám vám poskytnout svolení k
čemukoli. Mou povinností je uchránit její hrob před zneuctěním, a to,
přisámbůh, také učiním!“
Van Helsing povstal ze židle, na níž doteď seděl, a s trpkou vážností pravil:
„Můj lorde, i já mám povinnosti, povinnost k druhým, povinnost k
vám, povinnost k zesnulé; a ty splním, na mou věru! Teď chci od vás
pouze jedno — abyste šli se mnou, dívali se a naslouchali. A jestliže
si později, až se na vás znovu obrátím se stejnou žádostí, budete přáti
její splnění stejně toužebně jako já, pak vykonám svou povinnost, ať
už mi při tom bude jakkoli. A potom budu Vaší Milosti k dispozici,
abych se vám ze svého konání zodpovídal, kdy a kde budete chtíti.“
Hlas mu poněkud selhal a z dalších slov zazníval hluboký soucit:
„Snažně vás však prosím, abyste se nerozešel se mnou v hněvu.
Za svůj dlouhý život, naplněný často činy, které jsem nekonal rád a
které mi někdy rozdíraly srdce, jsem ještě nikdy nestál před tak strašlivým úkolem jako nyní. A až nastane čas, kdy mi zase budete nakloněn, pak, věřte mi, smaže váš jediný pohled tyto truchlivé chvíle,
protože bych učinil vše, co je v lidských silách, jen abych vás uchránil před zármutkem. Uvažujte přece! Proč bych se jinak tolik namáhal a trápil? Přijel jsem sem z vlasti, abych byl prospěšným. Chtěl
jsem vyhověti svému příteli Johnovi a pomoci roztomilé mladé dámě, kterou jsem si rovněž zamiloval. A jí — říkám to nerad, ale nikoli s výčitkou — jsem daroval to, co jste jí daroval i vy: krev ze
svých žil. Daroval jsem ji, i když jsem nebyl jako vy jejím snoubencem, nýbrž pouze jejím lékařem a přítelem. Dal jsem jí své noci a
dny — před smrtí i po smrti; a kdyby jí má smrt mohla prospět i teď,
kdy je tou mrtvou Nemrtvou, rád jí svůj život poskytnu.“ Tato slova,
pronesená s vážnou, procítěnou hrdostí, Arthura velmi dojala. Uchopil starcovu ruku a přerývaným hlasem řekl:
„Ach, ano, je to trudné pomyšlení a já ničemu nerozumím. Rozhodně však půjdu s vámi a uvidím.“

- 207 -

kapitola 16 /
DENÍK Dr. SEWARDA
(Pokračování)
Nízkou hřbitovní zeď jsme přelézali právě ve tři čtvrti na dvanáct.
Noc byla temná, jen občas probleskovaly měsíční paprsky zpod okrajů těžkých mraků, ženoucích se po obloze. Drželi jsme se v hloučku,
jen Van Helsing kráčel kousek před námi; vedl nás. U hrobky jsem
pozorně pohlédl na Arthura; obával jsem se, že ho příchod na místo,
naplněné tak truchlivými vzpomínkami, rozruší. Držel se však dobře;
pro naše tajuplné počínání zřejmě zapomínal na zármutek, který ho
trápil. Profesor odemkl dvířka, a když zjistil, že každý z nás z nějakého důvodu váhá vstoupit, vyřešil problém tak, že vešel první. Následovali jsme ho a profesor za námi zavřel. Pak rozsvítil zlodějku a
ukázal na rakev. Arthur zdráhavě přistoupil. Van Helsing mě oslovil:
„Včera jste tu byl se mnou. Bylo tělo slečny Lucy v téhle rakvi?“
„Ano.“ Profesor se obrátil k ostatním: „Slyšeli jste; a přece mi jeden
z přítomných nevěří.“ Vyndal šroubovák a znovu obklopil víko rakve. Arthur, bledý jako stěna, mlčky přihlížel, a když profesor odstranil víko, přikročil k rakvi. Nejspíš nevěděl, že uvnitř je ještě olověná
rakev, nebo si to snad neuvědomil. Při pohledu na rozříznutou kovovou desku mu na okamžik stoupla krev do tváří, ale stejně rychle se
zase vytratila, takže znovu až chorobně zbledl. Stále však mlčel. Van
Helsing odsunul olovený plát a všichni jsme nahlédli do rakve. Zděšeně jsme sebou trhli. Rakev byla prázdná!
Několik minut nikdo nepromluvil. Mlčení protrhl Quincey Morris:
„Profesore, zaručil jsem se za vás. Teď chci, abyste mi poctivě
odpověděl. Normálně bych se na něco takového nezeptal — přece
bych vás neurazil tím, že bych o vás zapochyboval. Jenže tohle je
záhada, která už nemůže mít se ctí nic společného. Máte tohle vy na
svědomí?“
„Přísahám vám při všem, co mi je svaté, že jsem ji neodklidil, ba
ani jsem se jí nedotkl. Stalo se pouze toto: Předevčírem v noci jsem
sem přišel s přítelem Sewardem — s dobrým záměrem, to mi musíte
věřiti. Otevřel jsem tuto rakev, která tehdy byla ještě zaletována, a
- 208 -

tak jako teď jsme ji našli prázdnou. Čekali jsme tedy a spatřili míhati
se něco bílého mezi stromy. Příštího dne jsme sem přišli za dne a ona
zde ležela. Je tomu tak, příteli Johne?“
„Ano.“
„Tehdy v noci jsme přišli v poslední chvíli. Zase zmizelo jedno
děcko, jenže my jsme je bohudík našli nezraněné mezi hroby. Včera
jsem sem přišel dříve, než slunce zapadlo, protože do té doby nemohou Nemrtví vycházeti. Čekal jsem tu celou noc až do východu slunce, ale nezahlédl jsem vůbec nic. Stalo se to nejspíš proto, že jsem
ucpal škvíry v těchto dvířkách česnekem, který Nemrtví nesnesou, a
jinými věcmi, jichž se štítí. V noci ze včerejška na dnešek tedy nemohla odejíti z hrobky, a proto jsem dnes před západem slunce odstranil česnek a všechno ostatní. Z toho důvodu jsme rakev našli
prázdnou. Ale mějte strpení. Čekejte se mnou venku, kde nás nikdo
neuvidí a neuslyší, a dočkáte se věcí ještě podivnějších. Tak —,“ a
zaklapl temné víčko lucerny — „a teď ven!“ Otevřel dvířka, my jsme
vyšli a profesor za námi zamkl.
Jak svěže a čistě působil noční vzduch proti zatuchlé hrobce! Jak
milé bylo vidět oblohu s uhánějícími mraky, mezi nimiž se na chvilku objevovaly záblesky měsíce — jako poslové radostí a smutků
lidského života. Jak milé bylo dýchat svěží vzduch, nepáchnoucí
smrtí a rozkladem! Jak povzbudivý byl pohled na rudě ozářené nebe
za kopci, jak milé bylo slyšet zdáli tlumený šum, svědčící o ruchu
velkoměsta! Každý z nás byl svým způsobem prodchnut pocitem
vážnosti a dojetí. Arthur byl zamlklý, a jak jsem pozoroval, snažil se
pochopit účel a vnitřní smysl našeho záhadného počínání. Sám jsem
celkem neprojevoval netrpělivost a opět jsem byl napůl ochoten odhodit pochyby a přijmout Van Helsingovy závěry. Quincey Morris
byl flegmatický jako člověk, který bere všechno na vědomí s pocitem
chladnokrevné statečnosti a riskuje vše, co lze dát v sázku. Protože
nemohl kouřit, uřízl si pořádný žvanec tabáku a začal ho žvýkat. Jedině Van Helsing se zřejmě něčím cílevědomě zabýval. Nejprve vytáhl z brašny cosi pečlivě zabaleného v bílém ubrousku; jak se ukázalo, byla to tenká oplatka. Dále vytáhl velkou hrst jakési bělavé hmoty, vypadající jako těsto nebo tmel. Oplatku rozdrobil na drobné
kousky a spolu s onou hmotou ji prohnětl v dlaních. Pak směs rozvá- 209 -

lel na tenké proužky a těmi ucpal mezery mezi dvířky a jejich rámem. Nepochopil jsem smysl jeho počínání, a protože jsem mu byl
nejblíž, zeptal jsem se ho, co dělá. Arthur s Quinceym také přistoupili; i oni byli zvědavi. Profesor odpověděl:
„Uzavírám hrobku, aby Nemrtvá nemohla vejíti.“
„A ta hmota, co ji tam dáváte, tomu zabrání?“ podivil se Quincey.
„Panenko skákavá! To je nějaký trik?“
„Ano.“
„A co je to?“ zeptal se tentokráte Arthur. Van Helsing pokorně
smekl a odpověděl:
„Hostie. Přivezl jsem ji z Amsterodamu. Mám k tomu církevní
svolení.“ Tato odpověď překvapila i toho největšího skeptika mezi
námi a každý z nás si uvědomil, že opravdu nelze pochybovat o ryzosti profesorových úmyslů, jestliže k jejich uskutečnění používá
věci pro něj nejsvětější. V uctivém tichu jsme zaujali v blízkosti
hrobky taková místa, kde nás žádný příchozí nemohl spatřit. Bylo mi
líto mých dvou přátel, zejména Arthura. Z obou předcházejících návštěv jsem už byl zvyklý na toto úděsné čekání, a ačkoli jsem ještě
před hodinou odmítal profesorovy důkazy, přece jen jsem cítil, jak se
mi svírá srdce. Bílé náhrobky probleskovaly hrůzněji než předtím; z
cypřišů, tisů a jalovců vanulo nebývalé smuteční příšeří; stromy a
tráva se rozšuměly a rozechvěly tak zlověstně jako ještě nikdy; větve
tajuplně praskaly a vzdálený štěkot psů naplňoval noc neblahou předtuchou.
Dlouho panovalo naprosté ticho, pusté a tísnivé, až náhle profesor
ostře zasykl: „Pst!“ a ukázal rukou. V dálce před námi se alejí tisů
blížila bílá postava — nejasná bílá postava, která si tiskla něco tmavého k hrudi. V okamžiku, kdy se zastavila, vytryskl ze ženoucích se
mraků měsíční paprsek a jasným svitem oblil tmavovlasou ženu,
oblečenou do rubáše. Do obličeje jí vidět nebylo; právě se totiž skláněla nad něčím, v čem jsme rozpoznali plavovlasé dítě. Za okamžik
se ozval slabý výkřik, jako když dítě vykřikne ze spaní nebo jako
když pes, ležící před krbem, zaskučí ze sna. Chtěli jsme se rozběhnout, ale profesor, stojící za jedním z tisů, nás varovným posunkem
zadržel. Pak jsme spatřili, jak bílá postava opět vykročila. Byla už
tak blízko u nás, že jsme ji jasně viděli, a měsíc se dosud neskryl za
- 210 -

mraky. Srdce se mi proměnilo v kus ledu a Arthur zalapal hlasitě po
dechu, když rozpoznal rysy Lucy Westenrové. Ano, Lucy Westenrové — jenže jak změněné! Z té kdysi líbezné tváře teď vyzařovala
diamantově tvrdá, bezcitná krutost; cudnost se změnila ve smyslnou
chlípnost. Van Helsing vykročil a na jeho pokyn jsme vystoupili také
my, a všichni čtyři jsme se postavili do řady před dvířka hrobky. Van
Helsing pozdvihl svítilnu, odklopil víčko; na Lucyinu tvář dopadlo
ostré světlo a ozářilo její rty, rudě zbrocené čerstvou krví. Stékala jí
po bradě dolů a třísnila bílý plátěný rubáš.
Zachvěli jsme se hrůzou. Van Helsingovi se roztřásla paže se svítilnou; i jemu zřejmě povolily železné nervy. Arthur stál vedle mne a
určitě by se byl zhroutil, kdybych ho nebyl uchopil za paži a podepřel.
Když nás Lucy spatřila — nazývám to zjevem, které stálo před
námi, Lucy, protože vypadalo jako ona —, trhla sebou a zavrčela
zlostně jako kočka, kterou nečekaně něco překvapilo; pak zamířily
její oči za nás. Tvarem i barvou to její oči byly, žhnuly však záštím a
ohněm pekla, nikoli čistotou a něhou jako dřív. V tu chvíli se to, co z
mé lásky ještě zbývalo, změnilo v nenávist a odpor, a kdyby bylo
třeba ji v tom okamžiku zabít, byl bych to s divokou chutí učinil. Pak
stočila zrak na nás, oči jí zaplály nestoudným světlem a obličej se jí
rozzářil chlípným úsměvem. Až do morku kosti mě zamrazilo, když
jsem ho uviděl. Nato bezcitně jako ďábel odhodila na zem dítě, které
až dosud pevně tiskla k hrudi a nad nímž vrčela jako pes nad kostí.
Dítě pronikavě vykřiklo a s pláčem zůstalo ležet. Z Lucyina počínání
prýštila taková krutost, že Arthur zaúpěl; a když k němu vykročila s
rozevřenou náručí a vyzývavým úsměvem, couvl a rukama si přikryl
obličej.
Ale ona kráčela dál a smyslným, touhou naplněným hlasem ho lákala:
„Pojď ke mně, Arthure! Odejdi od těch druhých a pojď ke mně!
Má náruč po tobě dychtí. Pojď, odpočineme si spolu. Pojď, můj
manželi, pojď!“
Z jejího hlasu zněla jakási ďábelská něha, připomínající zvonění
skla, rozezvučeného malým kladívkem — a ta projela až do morku
kostí i nám, i když Lucyina slova byla určena někomu jinému. Arthur
- 211 -

byl jako omámen, pomalu odtáhl ruce z obličeje a široce rozevřel
náruč. Lucy se k němu vrhla, ale Van Helsing skočil mezi ně a zvedl
svůj malý zlatý křížek. Lucy couvla a s tváří náhle zrůzněnou a plnou
vzteku proběhla vedle něho, aby vklouzla do hrobky.
Jenže jeden či dva kroky před dvířky se náhle zarazila, jako by ji
zadržela neodolatelná síla. Obrátila se a na obličej jí plně dopadl svit
měsíce i svítilny, kterou nyní Van Helsing už držel bez jediného zachvění v ruce. Ještě nikdy jsem nespatřil výraz tak hluboké zášti a
doufám, že lidský zrak ani v budoucnu nic podobného nespatří. Do
růžová zbarvená pleť jí zesinala, z očí jako by šlehaly blesky pekelného ohně, čelo se jí svraštilo, vrásky jako by se změnily ve svíjející
se Medusiny hady a krásná, krví zbrocená ústa se roztáhla v zející
čtverec jako u divadelních masek starých Řeků a Japonců. Jestliže
kdy věštila tvář smrt — jestliže by pohled mohl zabíjet —, pak jsme
toho v oné chvíli byli svědky.
Asi půl minuty, která nám připadala věčností, zůstala nehybně stát
mezi zdviženým křížkem a hostií, která jí nedovolovala návrat do
hrobky. Van Helsing přerušil ticho otázkou určenou Arthurovi:
„Odpovězte mi, příteli! Mám pokračovati ve svém díle?“
Arthur klesl na kolena, obličej skryl do dlaní a odpověděl:
„Čiňte, jak uznáte za vhodné, příteli; jak uznáte za vhodné. Nic
hroznějšího snad člověk ani nemůže zažít!“ a zoufale zasténal. S
Quinceym jsme k němu přikročili a chopili ho za paže. Zaslechli
jsme, jak Van Helsing s cvaknutím sklopil víčko svítilny, pak přistoupil k hrobce a začal ze škvír odstraňovat části posvátného tmelu,
jimiž je ucpal. Pak poodstoupil a my jsme s hrůzným údivem přihlíželi, jak se žena, jejíž tělesnost nám v onu chvíli připadala stejná jako
naše, protáhla štěrbinou, kterou by stěží prošla čepel nože. A při pohledu na profesora, znovu ucpávajícího okraje dvířek, se nám všem
upřímně ulevilo.
Když skončil, zdvihl dítě ze země a vyzval nás:
„Pojďme, přátelé; do zítřka už nic nemůžeme podniknouti. V poledne se tu koná pohřeb, dostavíme se sem tedy krátce poté. Do dvou
už všichni smuteční hosté odejdou, a až správce zamkne vrata, zůstaneme tu sami. Pak nás ovšem čeká další práce; bude jiná než ta, kterou jsme vykonali tuto noc. Tomuto dítěti se celkem nic nestalo a
- 212 -

zítra večer bude úplně v pořádku. Necháme je někde, kde je najde
strážník, tak jako minule. A pak rovnou domů!“ Potom přistoupil k
Arthurovi.
„Příteli Arthure, zažil jste trpké chvíle, ale později, až se budete
ohlížeti nazpět, pochopíte, jak nezbytné to bylo. Nyní jste v kalných
vodách, chlapče. Ale zítra v tuto dobu se snad s pomocí boží už přes
ně přebrodíte a octnete se v čirých vodách. Příliš se tedy nermuťte.
Do té doby vás nebudu prositi, abyste mi odpustil.“
Arthur a Quincey odjeli ke mně domů a cestou jsme se snažili jeden druhému dodávat odvahy. Dítě jsme položili na bezpečné místo.
Byli jsme unaveni, a tak jsme se všichni jakžtakž dobře vyspali.
29. září, noc. — Krátce před polednem jsme se — Arthur, Quincey a já — zastavili pro profesora. Kupodivu jsme se — aniž jsme se
předtím domluvili — všichni oblékli do černého. Arthur teď pochopitelně nosí Černý oblek, má přece smutek, ale my ostatní jsme se
tak oblékli instinktivně. V půl druhé jsme dorazili na hřbitov a procházeli jsme se tam tak, aby si nás nikdo z účastníků pohřbu nevšiml.
A když tedy hrobníci dokončili práci a správce zamkl vrata v přesvědčení, že všichni už odešli, měli jsme celý hřbitov sami pro sebe.
Van Helsing tentokrát nepřinesl s sebou svou malou brašnu, nýbrž
dlouhý kožený vak, jako bývá na kriketové hole; zřejmě však nebyl
těžký.
Když jsme osaměli a venku na silnici dozněly poslední kroky,
zamířili jsme v naprostém tichu a jako bychom se řídili nějakým profesorovým pokynem, k hrobce. Profesor odemkl dvířka, vešli jsme a
on je za námi zamkl. Potom vyndal z vaku svítilnu, rozžehl ji, vytáhl
dvě voskovice, zapálil je, na dolních koncích je natavil a postavil na
sousední rakve, aby nám poskytovaly dostatek světla pro další práci.
Nato znovu odklopil z Lucyiny rakve víko. Nahlédli jsme dovnitř —
Arthur se při tom chvěl jako list — a uviděli tam její tělo v celé kráse
smrti. Jenže já už jsem v srdci neměl lásku, byla v něm jen nenávist k
hnusnému přízraku, který na sebe vzal Lucyinu podobu, ale její duši
si nepřisvojil. Zahlédl jsem, jak Arthurovi ztuhla tvář. Otázal se Van
Helsinga:

- 213 -

„Je to opravdu Lucyino tělo nebo je to démon, který vzal na sebe
její podobu?“
„Je to její tělo, a přece to její tělo není. Nyní však chvíli posečkejte a uvidíte ji takovou, jakou byla a jakou je.“
Jak tam ležela, vypadala jako hrůzný přízrak: špičaté zuby, zakrvácená smyslná ústa — při pohledu na ně jsme se otřásli —, chlípné
vzezření bez jediné jiskry duše, to všechno působilo jako ďábelský
výsměch Lucyině nevinné čistotě. S metodičností jemu vlastní začal
Van Helsing vytahovat z vaku jednotlivé předměty a rozkládal je tak,
aby je měl po ruce. Nejprve vytáhl pájku a pájedlo, nato malou olejovou lampičku, kterou po zapálení postavil do kouta hrobky, kde
hořela modrým plamenem; a nakonec kulatý dřevěný kůl, dva a půl
až tři palce tlustý a asi tři stopy dlouhý. Jeho konec byl do tvrda vypálen a ostře zahrocen. Spolu s kůlem vyňal těžké kladivo, jakého se
používá ve sklepě na roztloukání velkých kusů uhlí. Já osobně sleduji
přípravy k jakékoli lékařské činnosti rád a se zájmem, jenže Arthura
a Quinceyho tohle náčiní poněkud ohromilo. Ovládli se však a zachovávali mlčení a klid.
Po skončení příprav řekl Van Helsing:
„Než vůbec začneme, dovolte mi, abych vám sdělil toto: vše, co
učiním, je vyvozeno z vědomostí a zkušeností minulých generací a
všech těch, kdo studovali síly, jimiž vládnou Nemrtví. Jakmile se
někdo stane Nemrtvým, vyvolá u něho tato změna kletbu nesmrtelnosti. Nemrtví nemohou zemříti, nýbrž musí století za stoletím zvětšovati počet svých obětí a zvyšovati hrůzy tohoto světa, protože každý, kdo zahyne jako kořist Nemrtvého, stane se sám Nemrtvým a
působí zhoubu dalších lidí. A tak se kruh neustále rozšiřuje jako vlnky vyvolané kamenem vhozeným do vody. Příteli Arthure, kdybyste
byl přijal od Lucy polibek ještě předtím, než skonala, jak si jistě
vzpomínáte, nebo kdybyste ji byl včera v noci sevřel do náručí, byl
byste se sám po své smrti stal nosferatu, jak nazývají upíra ve východní Evropě, a v budoucnosti byste měl na svědomí mnoho dalších
hrozných Nemrtvých. Činnost této tak ubohé drahé slečny však teprve právě začala. Dětem, jimž zatím vysála jen trochu krve, se celkem nic nestalo; kdyby však tato Nemrtvá žila dál, ztrácely by víc a
víc krve a ona by nad nimi získala takovou moc, že by za ní přichá- 214 -

zely samy a ona by jim svými hanebnými ústy sála krev. Jestliže
však zemře opravdu, všechno skončí, drobné ranky na dětských hrdlech zmizí a děti se vrátí k svým hrám, a nikdy už nebudou věděti,
co se jim vlastně přihodilo. A když se tato prozatím Nemrtvá dočká
pravé smrti, pak bohudík dosáhneme toho, že duše této ubohé dámy,
kterou milujeme, bude opět svobodna. A místo aby za noci páchala
zlo a tím ve dne propadala stále větší zkáze, zaujme své místo mezi
anděly. Proto jí ruka, která zasadí osvobozující ránu, přinese požehnání. Jsem připraven to učiniti; není však mezi námi někdo, kdo
má na to větší právo? A ten, až bude o svém činu za bezesných nocí
přemýšleti, jistě ho bude uklidňovati představa, že to byla jeho ruka,
která ji poslala na nebesa; že to byla ruka toho, jenž ji miloval nejvíce; ruka, kterou by ze všech ostatních vybrala jistě sama, kdyby mohla voliti. Povězte mi, není snad mezi námi někdo takový?“
Všichni jsme pohlédli na Arthura. A on stejně jako my pochopil, z
jak upřímného srdce prýští profesorův návrh, aby to byla jeho ruka,
která v našich myslích vrátí Lucy její světlou památku. Ruka se mu
roztřásla, obličej mu zbělel jako plátno, ale přesto statečně prohlásil:
„Drahý příteli, děkuji vám z hloubi svého zlomeného srdce. Řekněte mi, co mám udělat, a ničeho se nezaleknu.“ Van Helsing mu
položil ruku na rameno:
„Jste statečný mladík! Jen okamžik odvahy a bude po všem! Tento kůl musíte prohnati jejím srdcem. Čin to bude strašný — o tom
nelze pochybovati —, potrvá ovšem pouze krátce. Vaše radost pak
bude větší než bolest a z této hrobky odejdete ve slavnostní náladě.
Jakmile však začnete, nesmíte couvnouti! Myslete pouze na to, že
my, vaši opravdoví přátelé, jsme tu s vámi a celou dobu se za vás
modlíme.“
„Pokračujte,“ vybídl ho Arthur chraptivě. „Povězte mi, co mám
udělat.“
„Uchopíte tento kůl levou rukou tak, aby hrot mířil přímo do jejího srdce, a do pravé ruky vezmete kladivo. Nato začneme odříkávati
modlitbu za mrtvé — předříkávati ji budu já, mám tu modlitební knihu, a ostatní ji budou opakovati po mně — a pak ve jménu božím
udeřte, aby byla zachráněna mrtvá, kterou milujeme, a Nemrtvá byla
zahubena.“
- 215 -

Arthur uchopil kůl a kladivo, a protože už byl k činu pevně odhodlán, ruce se mu netřásly, dokonce se mu ani nechvěly. Van Helsing rozevřel modlitební knihu a začal předříkávat; Quincey a já jsme
po něm opakovali, jak nejlépe jsme dovedli. Arthur přiložil hrot kůlu
na srdce a já jsem zahlédl, jak se bílé maso pod ním promáčklo. Potom vší silou udeřil.
Přízrak v rakvi se začal svíjet; z rozevřených rudých rtů se vydral
odporný skřek, až nám ztuhla krev v žilách. Tělo se otřásalo a kroutilo a zmítalo v prudkých křečích; ostré bílé zuby skřípaly a prokously
rty, ústa byla potřísněna krvavou pěnou. Ale Arthur necouvl. Jak
zdvíhal a spouštěl pevnou paži, vypadal jako bůh Thor; stále hlouběji
vrážel spásonosný kůl, zatímco z probodávaného srdce prýštila krev
a rozlévala se kolem. Z nehybně strnulé tváře jako by mu vyzařovalo
vědomí svaté povinnosti; pohled na ni nám dával sílu a naše hlasy se
zvučně rozléhaly pod nízkou klenbou.
A pak se pomalu přestávalo tělo svíjet a kroutit, zuby cvakat a obličej se zachvívat. Nakonec všechno zcela znehybnělo. Strašné dílo
bylo dokonáno.
Arthur se zapotácel, kladivo mu vypadlo z ruky, a kdybychom ho
nezachytili, byl by upadl. Na čele mu vyvstaly velké kapky potu;
trhavě oddychoval. Byl nesmírně vyčerpán, a kdyby ho k tomuto
činu nevedly vysoce mravní zásady, jistě by ho nebyl mohl vykonat
do konce. Několik minut jsme si hleděli pouze jeho a neměli jsme ani
čas nahlédnout do rakve. A když jsme se k tomu konečně dostali,
překvapením jsme vydechli. Hleděli jsme tam tak upřeně, že se Arthur, který odpočíval sedě na zemi, zvedl, přistoupil k rakvi a také se
podíval dovnitř. A tu mu radost rozjasnila obličej a rozptýlila výraz
zármutku, který ho až dosud pokrýval.
V rakvi již neležel onen odporný přízrak, jehož jsme se báli, který
jsme nenáviděli a jehož odstranění jsme přenechali jako výsadu tomu, jenž na to měl největší právo, nýbrž Lucy, jak jsme ji znali za
jejího života, s nesrovnatelně krásným a nevinným obličejem. Ten
ovšem nesl, jako když ještě žila, stopy starostí, bolestí a nemoci; nám
ovšem byly nesmírně drahé, protože jen dosvědčovaly, že před sebou
opravdu máme Lucy. Všichni jsme cítili, že posvátný klid, spočívají-

- 216 -

cí jí jako sluneční svit na zubožené tváři a těle, jsou pozemským
znamením a symbolem míru, který teď už pro ni zavládne navždy.
Van Helsing přistoupil k Arthurovi a položil mu ruku na rameno.
„Tak co, příteli Arthure, drahý hochu, odpustíte mi teď?“
Teprve nyní povolilo strašné napětí, v němž Arthur až dosud žil.
Uchopil profesorovu ruku, pozdvihl ji k ústům, přitiskl k ní rty a vyhrkl:
„Odpustit! Bůh vám žehnej, že jste jí vrátil duši a mně klid.“ Pak
položil profesorovi ruce na ramena, hlavu mu opřel o hruď a chvíli
tiše slzel. Mlčky, nehnutě jsme přihlíželi. Když Arthur zdvihl hlavu,
vyzval ho Van Helsing:
„A teď ji, hochu, můžete políbiti. Chcete-li, polibte ji na mrtvé
rty, jak by si jistě přála, kdyby vás o to mohla požádati. Teď už totiž
není hnusným démonem ani odporným přízrakem odsouzeným k
věčnosti. Už ani není Nemrtvou z pekel. Nyní už zesnula v Pánu a
její duše je na nebesích.“
Arthur se sklonil a políbil ji. Potom jsme ho poslali s Quinceym
ven a já s profesorem jsme odřízli konec kůlu; hrot zůstal trčet v těle.
Nato jsme jí uřízli hlavu, ústa naplnili česnekem, zaletovali olověnou
rakev, přišroubovali víko, sebrali všechny věci a opustili hrobku.
Profesor zanikl dvířka a klíč dal Arthurovi.
Venku vál svěží vzduch, slunce zářilo, ptáci zpívali a nám připadalo, že se celá příroda přeladila na jinou notu. Všude jako by panovala radost, veselí a mír, v našich duších se konečně rozhostil klid
a naplňovala nás radost, i když nebyla nijak bouřlivá.
Dříve než jsme se vydali na cestu, řekl Van Helsing:
„Nuže, přátelé, první krok, ten zajisté pro nás nejtěžší, jsme už
vykonali. Čeká nás však úkol mnohem svízelnější — nalézti původce
všeho našeho utrpení a zničiti ho. Mám stopy, jež můžeme sledovati,
je to však úkol dlouhodobý a nesnadný, plný nebezpečí a bolesti.
Pomůžete mi? Všichni jsme se už naučili věřiti, že? A jelikož tomu
tak je, víme, co jest naší povinností, že? A proto si slibme, že půjdeme spolu až k hořkému konci!“
Jeden po druhém jsme mu stiskli ruku a složili slib. Při odchodu
nám profesor pravil:

- 217 -

„Pozítří se všichni sejdeme v sedm hodin u našeho přítele Johna a
povečeříme tam. Pozvu ještě dva další přátele, které neznáte. Vyložím vám, co hodlám udělati, a vysvětlím vám své plány. Vy, příteli
Johne, mé teď doprovodíte domů; musím se s vámi poraditi o různých věcech a vy mi v tom můžete pomoci. Dnes večer odjíždím do
Amsterodamu, ale zítra večer se vrátím a zahájíme velké pátrání. Ale
napřed vám budu muset mnoho pověděti, abyste věděli, co vám bude
vykonati a čeho se budete muset vyvarovati. Potom obnovíme svůj
slib, neboť nás bude čekati strašný úkol, a jakmile se dáme na pochod, nebudeme už smět couvnouti.“

kapitola 17/
DENÍK Dr. SEWARDA
(Pokračování)
Na Van Helsinga už čekal v hotelu Berkeley telegram:
„Přijíždím vlakem. Jonathan ve Whitby. Důležité zprávy. —
MINA HARKEROVÁ“
Profesor byl nadšen. „Ach, ta báječná paní Harkerová! Ta perla
mezi ženami! Přijede, jenže já tu nemohu zůstati. Musí odejíti k vám,
příteli. Musíte jí jíti naproti k vlaku. Ihned jí zatelegrafujte, aby s tím
počítala.“
Po odeslání telegramu si profesor vypil šálek čaje a přitom mi pověděl o deníku, který si Jonathan Harker vedl za svého pobytu v cizině; také mi dal jeho opis přepsaný na stroji a přepis whitbyského
deníku paní Harkerové. „Oboje si vezměte a pořádně to prostudujte.
Až se vrátím, budete znáti všechna fakta, a tak se budeme moci lépe
pustiti do pátrání. Dobře to opatrujte, je tam mnoho cenného. Budete
muset sebrati všechnu svou víru přesto, že jste dnes prožil tak nevšední zkušenost. To, co je zde napsáno,“ a při těchto slovech těžce
položil ruku na svazek listin, „může pro vás, pro mě i pro mnoho
dalších znamenati začátek konce; ale také to může být vyzváněním
hrany pro Nemrtvé, kteří se pohybují po našem světě. Všechno si,
- 218 -

prosím, přečtěte bez předsudků, a jestliže budete moci něčím přispěli
k příběhu, který se zde líčí, tak to laskavě učiňte, neboť to je nesmírně důležité. Vedl jste si přece o všech těch podivných věcech deník,
že ano? A až se sejdeme, všechno spolu probereme, viďte?“ Pak se
připravil k odjezdu a krátce nato se dal odvézt k Liverpoolstreetskému nádraží. Já jsem odjel na Paddingtonské nádraží a dorazil jsem
tam asi čtvrthodinu před příjezdem vlaku.
Na nástupišti panoval obvyklý ruch a šum, a když už se cestující
začali rozcházet, jala mě obava, abych svou návštěvnici neminul.
Vtom ke mně přistoupila roztomilá a půvabná dívka, bystře na mne
pohlédla a pravila: „Doktor Seward, že ano?“
„A vy jste paní Harkerová,“ odpověděl jsem ihned. Nato mi podala ruku.
„Poznala jsem vás podle toho, jak vás popsala ubohá, drahá Lucy;
ale…“ Náhle se zarazila a tváře jí zahořely.
Zrudl jsem také a to nás oba zbavilo rozpaků, protože jsem jí tím
beze slov zodpověděl otázku. Vzal jsem jí zavazadla, mezi nimiž byl
i psací stroj, a podzemní drahou jsme odjeli na Fenchurchgtreetské
nádraží. Ještě předtím jsem poslal telegram hospodyni, aby okamžitě
připravila pro paní Harkerovou pokoj s ložnicí.
Nepřijeli jsme nijak pozdě. Paní Harkerová sice věděla, že bydlím
v ústavu choromyslných, přesto se však, jak jsem si povšiml, nemohla ubránit slabému zachvění, když jsme tam vešli.
Prohlásila, že by nejraději zašla okamžitě ke mně do pracovny, že
toho má mnoho na srdci. Čekám teď na její příchod a zatím dokončuji svůj fonografický záznam. Až dosud jsem neměl příležitost
nahlédnout do dokladů, které mi Van Helsing předal, i když leží rozevřené přede mnou. Musím ji nějak zabavit, abych si je mohl přečíst. Neví, jak cenná je každá minuta a jak velký úkol nás čeká. Rozhodně ji nesmím vylekat. Už jde!

DENÍK MINY HARKEROVÉ
29. září. — Trochu jsem se upravila a sešla dolů do pracovny dr.
Sewarda. Přede dveřmi jsem se na okamžik zarazila, protože mi při- 219 -

padalo, že ho slyším s někým mluvit. Jelikož mě však prosil, abych si
pospíšila, zaklepala jsem a na jeho výzvu „Dále!“ jsem vešla.
K svému velkému překvapení jsem ho zastihla samotného! Nikdo
s ním nebyl a na stole před ním stál jakýsi přístroj, ve kterém jsem
okamžitě podle popisu poznala fonograf. Dosud jsem žádný neviděla
a velmi mě zaujal.
„Doufám, že jste na mě dlouho nečekal,“ řekla jsem, „ale když
jsem došla ke dveřím, slyšela jsem vás mluvit. Chvíli jsem tedy čekala, protože jsem se domnívala, že zde někoho máte.“
„Ach tak,“ pousmál se. „Právě jsem zaznamenával svůj deník.“
„Deník?“ podivila jsem se.
„Ano, zapisuji si ho tady do toho,“ odpověděl a položil ruku na
fonograf. To mě nadchlo a vyhrkla jsem:
„Panečku, to tedy předčí i můj těsnopis! Můžete mi něco na tom
pustit?“
„S radostí,“ odpověděl ochotně a chystal se uvést přístroj do chodu. Vtom se zarazil a zatvářil se ustaraně.
„Víte, já tu vlastně namlouvám jen svůj deník,“ zaváhal. „A ten se
zcela — téměř zcela — týká mých případů. Mohlo by být trapné —
totiž, víte —.“Zarazil se a já se pokusila pomoci mu z rozpaků.
„Pomáhal jste ošetřovat ubohou Lucy až do její smrti. Dovolte,
abych si poslechla, jak zemřela; budu vám velmi vděčná za vše, co se
o ní mohu dozvědět. Měla jsem ji velmi, velmi ráda.“
K mému překvapení mi vyděšeně odpověděl:
„Povědět vám o její smrti? Za nic na světě!“
„Proč ne?“ podivila jsem se. Přepadlo mě zvláštní, hrozné tušení.
Doktor se znovu odmlčel a já jsem poznala, že v duchu hledá nějakou výmluvu. Nakonec začal koktat:
„Víte, já vlastně ani nevím, jak tady najít jednotlivé části deníku.“
Přitom ho něco napadlo a s nevědomou prostoduchostí a dětskou
naivitou prohlásil zcela jiným tónem: „Je to pravda, na mou čest. Ať
se propadnu!“ Nemohla jsem se ubránit úsměvu. Doktor se zazubil:
„Tentokráte jsem se sám prozradil. Opravdu, vedu si tenhle deník už
několik měsíců, ale ještě nikdy mi nenapadlo zjistit, jak najít některou jeho část, kdybych ji snad potřeboval.“ V tu chvíli jsem už dospěla k názoru, že deník Lucyina ošetřujícího lékaře může nějakým
- 220 -

způsobem přispět k souhrnu našich poznatků o oné hrůzné bytosti, a
bez okolků jsem prohlásila:
„V tom případě by bylo lépe, pane doktore, kdybyste mi dovolil
ten váš deník přepsat na stroji.“ Doktora polila smrtelná bledost a
odpověděl:
„Ne! Ne! Ne! Za nic na světě vás do toho strašného příběhu nezasvětím!“
Tak přece jen je ten příběh strašný! Mé tušení mě tedy nezklamalo! Na chvíli jsem se zamyslila, zrak mi pomalu kroužil po pokoji
a mimoděk hledal nějakou příležitost nebo věc, která by mi pomohla,
a vtom jsem si všimla tlustého svazku strojem psaných listů, ležícího
na stole. Doktorovy oči postřehly můj pohled a bezmyšlenkovitě
sledovaly jeho směr. Když spočinuly na svazku listin, pochopil, co
myslím.
„Vy mě vlastně neznáte,“ prohlásila jsem. „Až si přečtete tyhle
listiny — můj deník i deník mého manžela, který jsem opsala na stroji —, budete mě znát lépe. Vložila jsem celé srdce do téhle záležitosti
a ničím jsem se nedala odradit. Vy mě ovšem neznáte — dosud, a já
zatím nemohu očekávat, že mi budete věřit.“
Dr. Seward je zřejmě ušlechtilý člověk; chudák Lucy ho správně
odhadla. Vstal, vytáhl velkou zásuvku, ve které byla srovnána sada
dutých kovových válečků potažených tmavým voskem, a řekl:
„Máte úplně pravdu. Nevěřil jsem vám, protože jsem vás neznal.
Jenže teď vás už znám a dovolte mi, abych se přiznal, že vás už
vlastně mám znát hezky dlouho. Vím, že Lucy vám o mně vyprávěla;
mně také o vás vyprávěla. Dovolíte, abych se kál jediným pro mě
možným způsobem? Vezměte si tyhle válečky a přehrajte si je —
první půltucet se týká pouze mé osoby a nijak vás nevyděsí; až je
vyslechnete, budete mě znát líp. Do té doby už bude hotova večeře.
Mezitím si přečtu některé z těchto listin a jistě mi leccos bude jasnější.“ Potom odnesl fonograf do mého salónku a nařídil mi ho. Teď se
určitě dozvím něco milého, vždyť vyslechnu druhou stranu opravdového příběhu lásky, z něhož znám zatím první stranu…

- 221 -

DENÍK Dr. SEWARDA
29. září. — Byl jsem tak zahloubán do skvělého deníku Jonathana
Harkera a deníku jeho ženy, že jsem si ani neuvědomil, jak čas utíká.
Když služebná oznámila, že je prostřeno k večeři, nebyla paní Harkerová ještě dole. Prohlásil jsem: „Asi je unavena, počkáme s večeří
ještě hodinu,“ a pokračoval v četbě. Paní Harkerová vešla právě ve
chvíli, kdy jsem dočetl její deník. Vypadala velmi půvabně, ale zároveň i velmi smutně a oči měla zarudlé od pláče. Hluboce mě to dojalo. Poslední dobou jsem měl několikrát důvod k slzám, ale jejich
úleva mi byla pokaždé odepřena, takže pohled na tyto milé oči, ještě
se třpytící nedávnými slzami, mi sevřel srdce. Oslovil jsem ji proto
co nejpřátelštěji: „Bohužel jsem vám zřejmě způsobil zármutek.“
„Ach ne, nezarmoutil jste mě,“ odpověděla, „ale váš bol mě dojal
víc, než dokáži vyjádřit. Je to báječný přístroj, ale krutě věrný. Zcela
nezkresleně mi vylíčil, jak jste trpěl. Znělo to, jako by duše volala
Všemohoucího o pomoc. Tato slova už nesmí nikdo jiný vyslechnout! Podívejte se, pokusila jsem se být prospěšnou. Opsala jsem je
na svém psacím stroji a už nikdo nemusí tak jako já slyšet, jak vám
tlouklo srdce.“
„Nikdo se to už nemusí dozvědět, nikdo se to už nedozví,“ souhlasil jsem tiše. Paní Harkerová položila svou ruku na moji a vážným
hlasem pravila:
„Nikoli, musí se to dozvědět!“
„Musí? Proč?“ otázal jsem se.
„Protože je to součást strašného příběhu, protože to souvisí se
smrtí naší drahé Lucy a se vším, co její smrt způsobilo; protože v
zápase, který nás čeká, abychom zbavili svět toho hrozného netvora,
má pro nás velkou cenu každý poznatek a každá pomoc, kterou si
můžeme opatřit. Ty válečky, které jste mi zapůjčil, obsahovaly zřejmě víc, než jste mi měl v úmyslu sdělit: ve vašich záznamech je
mnoho bodů, které vrhají světlo na onu temnou záhadu. Dovolíte mi,
abych vám pomohla, že ano? Znám všechno do určitého okamžiku, a
ačkoli mě váš deník zavedl pouze až k sedmému září, poznala jsem
už, jak zle na tom Lucy byla a jak ji pomalu začal drtit její neúprosný
osud. Od onoho dne, kdy nás profesor Van Helsing navštívil, jsme s
- 222 -

Jonathanem pracovali ve dne v noci. Jonathan právě odjel do Whitby
pro další informace a zítra sem přijede, aby nám pomohl. Nesmíme
mít mezi sebou žádná tajemství; ve společné práci a vzájemné důvěře
budeme určitě silnější, než kdyby třeba jen jeden z nás tápal v
tmách.“ Hleděla na mě tak úpěnlivě a současně z ní vyzařovala taková odvaha a rozhodnost, že jsem jejímu přání bez váhání vyhověl.
„Počínejte si v této záležitosti, jak uznáte za vhodné,“ ujistil jsem ji.
„Bůh mi jistě odpustí, kdybych snad nepostupoval správně! Zřejmě
se ještě dozvíme o strašných věcech, ale když už jste se dostala tak
daleko po cestě vedoucí k Lucyině smrti, určitě se nespokojíte s tím,
abyste tápala v temnotách. Jenom konec — skutečný konec — vám
může poskytnout záblesk naděje. Pojďte, večeře je na stole. Abychom ve zdraví přestáli to, co nás čeká, musíme být silni; máme před
sebou těžký a trudný úkol. Až se najíte, dozvíte se zbytek a já vám
zodpovím všechny otázky, které mi položíte — pokud něčemu snad
neporozumíte, i když to nám, kdo jsme byli přítomni, bylo všechno
jasné.“

DENÍK MINY HARKEROVÉ
29. září. — Po večeři jsem šla s dr. Sewardem do jeho pracovny.
Přenesl tam fonograf z mého pokoje a já jsem vzala s sebou psací
stroj. Doktor mě posadil do pohodlného křesla a umístil fonograf tak,
abych na něj bez vstávání dosáhla. Také mi ukázal, jak ho zastavit,
kdybych snad chtěla přestat psát. Potom se velmi ohleduplně posadil
do křesla zády ke mně, abych se cítila co nejvolněji, a pustil se do
četby. Nasadila jsem si sluchátka na uši a zaposlouchala se.
Když jsem doposlouchala hrůzný příběh Lucyiny smrti a všeho,
co následovalo, zůstala jsem bezvládně sedět v křesle. Naštěstí nemám sklon k mdlobám. Sotva se na mě doktor Seward podíval, zděšeně vykřikl, vyskočil, popadl z příborníku láhev a nalil mi trochu
brandy; to mě za několik minut trochu vzpružilo. V mozku mi
všechno vířilo a určitě bych byla ztropila pořádnou scénu, kdyby
všemi těmi hrůzami nepronikal slabý paprsek útěchy, že mé předrahé
Lucy je konečně dopřán mír a klid. Všechno je tak zmatené, záhadné
a nepochopitelné, že neznat Jonathanovy zážitky v Transylvánii, ur- 223 -

čitě bych ničemu neuvěřila. Jenže stejně jsem nevěděla, čemu věřit, a
abych se zbavila rozpaků, obrátila jsem raději pozornost k něčemu
jinému. Sňala jsem víko z psacího stroje a řekla dr. Sewardovi:
„Dovolte mi, abych to teď všechno napsala. Musíme se připravit,
než přijede doktor Van Helsing. Poslala jsem telegram Jonathanovi,
aby po návratu z Whitby do Londýna zajel přímo sem. U takové záležitosti jsou časové údaje nesmírně důležité. Jestli si tedy předem
připravíme všechen materiál a seřadíme všechny údaje chronologicky, vykonáme záslužný čin. Řekl jste mi, že také přijede lord Godalming a pan Morris. Připravme se proto, abychom je mohli hned
po příjezdu o všem informovat.“ Doktor tedy nařídil fonograf na pomalý chod a já jsem začala opisovat na psacím stroji jeho záznamy,
počínaje sedmým válečkem. Tak jako u ostatních opisů jsem dělala
tři kopie. Dr. Seward zatím obešel své pacienty, po skončení vizity se
vrátil do pracovny a usedl vedle mne, aby mi při práci nebylo příliš
smutno. Je strašně milý a ohleduplný; na světě je snad opravdu plno
dobrých lidí — i když v něm žijí netvoři. Před odchodem jsem si
vzpomněla na Jonathanův zápis o tom, jak profesor zneklidněl, když
si v Exeteru na nádraží něco přečetl ve večerníku. Všimla jsem si, že
si doktor Seward schovává noviny, vypůjčila jsem si tedy několik
výtisků Westminster Gazette a Pall Mall Gazette a odnesla je do svého pokoje. Vždyť nám mé výstřižky z Dailygraphu a Whitby Gazette
tolik napomohly k pochopení hrozných událostí ve Whitby, když tam
přistál hrabě Dracula. Prohlédnu si tedy večerníky od té doby a snad
z nich vyčtu něco nového. Nejsem ospalá a práce mi alespoň pomůže
zachovat rozvahu.

DENÍK Dr. SEWARDA
30. září. — Pan Harker přijel v devět hodin. Telegram své ženy
obdržel krátce před odjezdem. Je neobyčejně inteligentní, pokud lze
z tváře usuzovat, a překypuje energií. Jestli je jeho deník pravdivý —
a podle mých vlastních neobyčejných zkušeností pravdivý je — je to
také neslýchaně statečný člověk. Jeho druhý sestup do krypty byl
neobyčejně smělým činem. Po přečtení jeho zápisků jsem čekal, že
- 224 -

se setkám s typickým představitelem mužné síly, a nikoli s klidným,
věcným džentlmenem, který sem dnes přijel.
Později. — Po obědě se Harkerovi vrátili do svého pokoje, a když
jsem před chvílí šel kolem, slyšel jsem klapání psacího stroje. Pilně
pracovali. Paní Harkerová říká, že všechny, i sebemenší důkazy seřadí chronologicky. Harker si obstaral korespondenci mezi příjemcem beden ve Whitby a londýnským dopravcem, který je převzal.
Teď právě čte strojový opis mého deníku, který pořídila jeho manželka. Jsem velmi zvědav, co z něho vyčtou. Právě přichází…
Později. — Je opravdu podivné, že mě nikdy nenapadlo, že by
právě sousední dům mohl být úkrytem hraběte Draculy! Renfieldovo
chování nás skutečně mělo uvést na stopu! K strojopisu byl přiložen i
svazek dopisů týkajících se prodeje toho domu. Ach, kdybychom je
byli měli dříve, snad jsme stačili zachránit ubohou Lucy! Dost! Tohle
je nejlepší cesta k šílenství! Harker se vrátil a pokračuje v pořádání
svého materiálu. Prohlásil, že po večeři budou moci předložit příběh
v celé souvislosti. Mezitím bych se měl, jak se domnívají, podívat na
Renfielda, protože se až dosud z jeho chování dalo usuzovat na příchody a odchody hraběte. Mně to sice tak nepřipadá, ale až si srovnám data, dám jim nejspíš za pravdu. Je dobře, že paní Harkerová
přepsala mé válečky na stroji. Jinak bychom se těch dat vůbec nemohli dopátrat… Renfielda jsem zastihl, jak sedí klidně ve svém
pokoji, ruce sepjaté a na obličeji dobrácký úsměv. Teď zrovna vypadal normálně jako každý jiný. Posadil jsem se a rozmlouval s ním o
řadě věcí; ke všem se stavěl zcela přirozeně. Potom se sám od sebe
rozhovořil o přání odejít domů, tedy o záležitosti, o níž se, pokud
vím, za mého zdejšího pobytu ještě nikdy nezmínil. Dokonce vyjádřil
pevné přesvědčení, že co nevidět bude propuštěn. Nebýt rozmluvy s
Harkerem a toho, že jsem četl dopisy a srovnal je s daty jeho záchvatů, byl bych po krátkém pozorování ochoten zaručit se za něho. Takto ovšem chovám jakési temné podezření. Všechny jeho záchvaty
souvisely tak či onak s přítomností hrabete. Co tedy znamená ta jeho
bezvýhradná spokojenost? Je snad podvědomě přesvědčen o upírově
konečném vítězství? Počkat! Je přece sám zoofágní a při záchvatech
- 225 -

zuřivosti u dveří kaple opuštěného domu mluvil vždycky o „mistrovi“. To všechno jako by jen potvrzovalo naši představu. Po chvilce
jsem ovšem odešel; můj přítel je dnes až příliš normální, takže není
radno na něho příliš dotírat s otázkami. Mohl by začít uvažovat, a
pak…! Raději jsem ho tedy opustil. Tomu jeho klidnému chování
nedůvěřuji; upozornil jsem proto ošetřovatele, aby na něho bedlivé
dohlížel a měl pro případ potřeby připravenu svěrací kazajku.

DENÍK JONATHANA HARKERA
29. září, ve vlaku do Londýna. — Když se mi dostalo od pana Billingtona zdvořilého ujištění, že mi poskytne všechny dosažitelné informace, považoval jsem za nejlepší zajet přímo do Whitby a provést
na místě všechno potřebné šetření. Mým cílem bylo zjistit, do které
části Londýna dal hrabě dopravit svou odpornou zásilku. Snad se s
tím později bude moci něco udělat. Billington junior, sympatický
mládenec, mě čekal na nádraží a zavezl mě do otcova domu, kde
bylo rozhodnuto, že tam musím přenocovat. Jsou velmi pohostinní,
jak všude v Yorkshiru; hostu všechno poskytnou a nechávají mu volnost. Všichni věděli, že mám práce nad hlavu a že se zdržím jen krátce, a pan Billington už měl v kanceláři připraveny všechny listiny
týkající se zásilky beden. Vzalo mi dech, když jsem znovu spatřil
jeden z oněch dopisů, který jsem zahlédl u hraběte na psacím stole
ještě předtím, než jsem zjistil jeho ďábelské plány. Všechno bylo
pečlivě promyšleno a systematicky i přesně provedeno. Hrabě byl
zřejmě připraven na každou překážku, která by mu náhodou mohla
zkřížit provedení jeho záměrů. Řečeno po americku „nic neriskoval“
a logickým důsledkem jeho péče byla právě absolutní přesnost, s níž
byly splněny jeho instrukce. Viděl jsem fakturu a opsal jsem si ji:
„Padesát beden obyčejné hlíny k experimentálním účelům.“ Také
jsem si opatřil kopie dopisu firmě Carter Paterson a její odpovědi.
Víc informací mi pan Billington nemohl poskytnout; odešel jsem
proto do přístavu a promluvil s pobřežními strážci, celníky a správcem přístavu. Každý z nich přispěl nějakým poznatkem k záhadnému
příjezdu oné lodi, která už od té doby zaujala své místo v místní tradici, ale o těch bednách nevěděl nikdo víc, než že to bylo „padesát
- 226 -

beden obyčejné hlíny“. Nato jsem zašel za přednostou stanice, a ten
mě zavedl k mužům, kteří bedny převzali. Jejich záznamy souhlasily
s fakturou a oni sami mně neřekli nic víc, než že ty bedny byly „velký a zatracené těžký“ a že jim z jejich přenášení pořádně vyschlo v
krku. Jeden z nich dodal, že tam tehdy bohužel nebyl žádný džentlmen „jako vy, milostpane“, který by jim projevil vděčnost tekutou
formou; další zažertoval, že žízeň, kterou tehdy měli, byla tak velká,
že ji neuhasil ani dlouhý čas, jenž už mezitím uplynul. Snad ani nemusím dodat, že jsem se ještě před odchodem postaral, abych je navždy a přiměřeným způsobem zbavil příčiny k takové výčitce.
30. září. — Přednosta stanice mi velmi ochotně napsal několik řádek pro svého starého kamaráda, přednostu na Kingscrosském nádraží, takže jsem se dnes ráno po příjezdu mohl u něho informovat, jak
došly ony bedny. I on mě ihned zavedl k příslušným zřízencům a ti
mi ukázali své záznamy, které se shodovaly s fakturou. Zde už
ovšem byla možnost dostat abnormální žízeň omezena; přesto však jí
zřízenci plně využili a já jsem byl opět nucen vyrovnat se s touto
záležitostí ex post facto.
Odtud jsem odešel do centrály firmy Carter Paterson, kde mi nanejvýš ochotně vyšli vstříc. Vyhledali transakci v denní i v poštovní
knize a okamžitě zatelefonovali do kingscrosské pobočky o další
podrobnosti. Přálo mi štěstí. Muži, kteří tehdy ty bedny přepravovali,
tam právě čekali na práci; vedoucí pobočky je okamžitě poslal do
centrály a jednomu z nich dal s sebou i nákladní list se všemi doklady, týkajícími se dodání beden do Carfaxu. Opět počet přesně souhlasil a povozníci dokonce byli s to doplnit strohé údaje listin několika podrobnostmi. Ihned jsem ovšem zjistil, že se týkaly téměř výhradně prašné povahy jejich práce a žízně, jež následkem toho u nich
vzniká. A když jsem jim tedy pomocí platného oběživa poskytl možnost dodatečně uhasit tuto nepříjemnou trýzeň, poznamenal jeden z
mužů:
„Tenhle barák, šéfe, patří k nejpodivnějším, jaký sem kdy viděl.
Páni, tam snad už přes sto let nevkročila lidská noha! Vono vám tam
bylo tolik prachu, že by se v něm člověk mohl vyspat a vůbec si přitom nevotlačil kosti. Bylo to tam tak zanedbaný, až to smrdělo, jako
- 227 -

by tam žilo hejno vopic! Jenže vrchol všeho byla ta stará kaple. Já a
můj kámoš sme měli co dělat, abysme vodtamtaď co nejrychlejc vypadli. A abysem tam zůstal po setmění třeba jedinou minutu, to by
mi museli zaplatit alespoň jednu libru!“ Znal jsem ten dům a klidně
jsem mu věřil; kdyby však věděl to, co já, jistě by svůj požadavek
zvýšil.
Jednou věcí jsem si už jist: že všechny bedny, které došly na Demeter z Varny do Whitby, byly v pořádku složeny ve staré carfaxské
kapli. Mělo by jich tam být padesát, pokud nebyly mezitím některé
odvezeny — k čemuž podle deníku dr. Sewarda zřejmě došlo.
Pokusím se najít povozníky, kteří odváželi bedny z Carfaxu a které Renfield napadl. Z téhle stopy snad budeme moci leccos zjistit.
Později. — Mina a já jsme celý den pracovali a všechny doklady
jsme dali do pořádku.

DENÍK MINY HARKEROVÉ
30. září. — Jsem tak šťastná, že snad provedu něco bláznivého. Je
to zřejmě reakce na tíživý strach, který mě až dosud pronásledoval:
že by ten hrůzný případ a otevření staré rány mohly mít na Jonathana
zhoubný účinek. Při jeho odjezdu do Whitby jsem se sice tvářila co
nejstatečněji, ale srdce se mi svíralo neblahou předtuchou. To nové
úsilí mu však prospělo. Ještě nikdy nebyl tak odhodlaný, tak silný,
tak plný výbušné energie jako teď. Ten milý, hodný profesor Van
Helsing měl úplně pravdu: Jonathan je odvážný chlapík a pod tlakem, který by člověka slabšího charakteru zabil, rozkvétá. Vrátil se
pln života, naděje a odhodlání; pro dnešek večer máme už všechno
připraveno. Jsem rozčilením málem bez sebe. Člověk by vlastně měl
mít soucit s někým tak pronásledovaným, jako je hrabě. Jenže on
není člověk, ba ani ne zvíře! Kdo si přečte zprávu dr. Sewarda o Lucyině smrti a o tom, co následovalo, tomu už v srdci vyschne i ten
nejmenší pramének soucitu.
Později. — Lord Godalming a pan Morris přijeli dřív, než jsme je
čekali. Dr. Seward byl služebně mimo dům a Jonathana vzal s sebou,
- 228 -

takže jsem je musela přivítat sama. Bylo to pro mne bolestné setkání,
vždyť mi připomnělo, kolik nadějí chovala ubohý drahoušek Lucy
ještě před několika málo měsíci. Lucy jim pochopitelně o mně vyprávěla a zřejmě i dr. Van Helsing na mne „pěl chvalozpěvy“, jak se
vyjádřil pan Morris. Chudáčkové, ani jeden z nich netuší, že vím
všechno o tom, jak se ucházeli o Lucy. Nevěděli, co mají mluvit a
jak si mají počínat, protože jim nebylo jasné, do jaké míry jsem informována, a raději se omezili na bezvýznamné záležitosti. Protože
však už považuji celou věc za skončenou, dospěla jsem k závěru, že
je raději zasvětím do všeho, co se až dosud událo. Z deníku dr. Sewarda vím, že byli při Lucyině smrti — její skutečné smrti —, takže
se nemusím obávat, že bych předčasně vyzradila nějaké tajemství.
Sdělila jsem jim tedy co nejšetrněji, že jsem přečetla všechny listiny
a deníky, že jsme je s manželem přepsali na stroji a právě dorovnali.
Každému z nich jsem dala kopii s tím, aby si ji v knihovně přečetli.
Když si lord Godalming vzal svou kopii a rozevřel ji — je to hezky
tlustý balík —, otázal se mě:
„Tohle všechno jste napsala vy, paní Harkerová?“
Přikývla jsem a on pokračoval:
„Nechápu sice, jaký to má vůbec smysl, jenže vy všichni jste tak
hodní a milí a tak seriózně a energicky se tím zabýváte, že musím
vaše názory slepě přijmout a snažit se vám pomoci. Už jednou se mi
dostalo lekce o tom, že člověk má fakta brát na vědomí, a tahle lekce
mě naučila skromnosti až do konce života. Kromě toho vím, že jste
měla mou ubohou Lucy velmi ráda…“ Vtom se obrátil a skryl obličej
v dlaních. Slyšela jsem, jak se zalyká slzami. Pan Morris mu s
bezděčnou ohleduplností položil na okamžik ruku na rameno a vzápětí tiše vyšel z pokoje. V ženské povaze je zřejmě něco, co umožňuje muži, aby se před ženou poddal bolesti a projevil svou něhu i dojetí, aniž by se domníval, že se tím jako muž před ní ponižuje. Sotva
totiž lord Godalming se mnou osaměl, klesl na pohovku a bez jakýchkoli zábran dal volný průchod svým citům. Posadila jsem se
vedle něho a vzala ho za ruku. Snad mi to nezazlíval, a pokud si na to
někdy v budoucnosti vzpomene, jistě si o tom nebude myslet nic
ošklivého. V tom mu ovšem křivdím — vždyť vím, že k tomu nikdy

- 229 -

nedojde — je příliš dokonalým džentlmenem. Viděla jsem, jak trpí, a
tak jsem mu řekla:
„Milovala jsem drahou Lucy a vím, čím vám byla a čím vy jste
byl jí. Byly jsme jako sestry; nedovolil byste mi tedy nyní, když je
mrtva, abych se stala ve vašem zármutku vaší sestrou? Vím, jak jste
trpěl, i když nedokáži odhadnout hloubku vašeho utrpení. Jestli vám
ve vaší bolesti mohou sympatie a soucit nějak pomoci, pak mi dovolte, abych vám trochu pomohla — už kvůli Lucy.“
Tu se ten chudáček zármutkem úplně zhroutil. Připadalo mi, jako
by se najednou prodrala ven celá jeho trýzeň, která ho doteď tiše
rozdírala. Skoro ho přemohl záchvat hysterie, lomil rukama a v neskonalém zoufalství spínal dlaně. Vstal, zase si sedl, a slzy mu stékaly po tvářích. Bylo mi ho nesmírně líto a bezděky jsem rozevřela
náruč. Vzlykl, položil mi hlavu na rameno a rozplakal se jako zmořené dítě; chvěl se celý pohnutím.
My ženy máme v sobě vždy cosi mateřského, co nás povznáší nad
malichernosti, jakmile se v nás probudí mateřský pud. Bylo mi, jako
by hlava toho velkého, truchlícího muže, opírající se o mne, patřila
děťátku, které mi snad jednou bude ležet na ňadrech; hladila jsem ho
po vlasech, jako by byl mým vlastním dítětem. Tehdy mi to nepřipadalo ani trochu podivné.
Za krátkou chvíli přestal vzlykat a s omluvou vstal; vůbec se však
nesnažil skrýt své rozrušení. Svěřil se mi, že za poslední dny a noci
— smutné dny a bezesné noci — nedokázal vůbec s nikým promluvit
tak, jak si člověk potřebuje promluvit, když mu je smutno. Neznal
žádnou ženu, která by mu věnovala soucit nebo s níž by vzhledem k
strašným okolnostem, spojeným s jeho zármutkem, mohl bez zábran
promluvit. „Znám už hloubku svého utrpení,“ řekl a utíral si přitom
oči, „jenže ani teď ještě nevím — a nikdo jiný se to nedozví —, jak
velmi mi váš drahý soucit dnes pomohl. Časem to jistě poznám mnohem lépe; i když už teď nejsem nevděčným, má vděčnost určitě poroste úměrně s tím, jak hlouběji to budu poznávat. Dovolíte mi,
abych vám byl bratrem na celý život — kvůli drahé Lucy, ano?“
„Kvůli drahé Lucy,“ pravila jsem, když jsme si stiskli ruce.
„Ano, a rovněž kvůli vám,“ dodal, „protože jestli je mužská úcta a
vděčnost něco, co stojí za získání, pak jste je dnes získala. A jestli
- 230 -

někdy v budoucnu budete potřebovat něčí pomoc, pak — a to mi
věřte — mě nebudete volat marně. Dej Bůh, aby nikdy nenadešel
čas, který by zastřel mrakem slunce vašeho žití; ale kdyby někdy
nastal, pak mi slibte, že mě o tom zpravíte.“ Choval se při tom tak
vážně a jeho bol byl tak upřímný, že jsem cítila, jak ho utěším, když
mu řeknu: „Slibuji.“
Jak jsem procházela chodbou, uviděla jsem pana Morrise; díval se
z okna. Zaslechl mé kroky, otočil se a zeptal se: „Jak je Artovi?“ Pak
si povšiml mých zarudlých očí a pokračoval: „Ach tak, vidím, že jste
ho utěšovala. Chudák, potřebuje to. Muži, kterého trápí láska, může
pomoci pouze žena, a on neměl nikoho, kdo by ho utěšoval.“
Pan Morris nesl vlastní zármutek tak statečně, že mi srdce pro něj
krvácelo. Viděla jsem, že má v ruce můj rukopis, a uvědomila jsem
si, že si ho už zřejmě přečetl, a tedy ví, o čem všem jsem zpravena.
Proto jsem mu řekla:
„Jak ráda bych dodala útěchu všem, kdo trpí pro lásku. Dovolíte,
abych vám byla přítelkyní, a přijdete si ke mně pro útěchu, až ji budete potřebovat? Jednou pochopíte, proč vám to říkám.“ Pan Morris
si uvědomil, že to myslím vážně, sklonil se, uchopil mou ruku, pozdvihl ji ke rtům a políbil. Připadalo mi to jako příliš malá útěcha pro
tak nesobeckou a odvážnou duši, v náhlém hnutí mysli jsem se k
němu naklonila a políbila ho. Do očí mu stouply slzy a hlas se mu na
okamžik zadrhl v hrdle; tiše řekl:
„Holčičko, co živa budete, nikdy nebudete litovat, že jste byla tak
strašně hodná a milá!“ Nato se vrátil do pracovny k svému příteli.
„Holčičko!“ — stejně oslovil kdysi i Lucy, a také prokázal, jak
dobrým je přítelem!

kapitola 18/
DENÍK Dr. SEWARDA
30. září. — Vrátil jsem se domů v pět hodin. Godalming a Morris
nejen už přijeli, nýbrž si už také prostudovali přepisy všech deníků a
dopisů, které pořídili a uspořádali Harker se svou báječnou manžel- 231 -

kou. Harker se dosud nevrátil z návštěvy u povozníků, o nichž mi
kdysi napsal dr. Hennessey. Paní Harkerová nám podala čaj a musím
poctivě doznat, že jsem si poprvé od doby, co tu bydlím, připadal v
téhle staré budově jako doma. Když jsme posvačili, pravila paní
Harkerová:
„Pane doktore, smím vás poprosit o laskavost? Chtěla bych se podívat na vašeho pacienta, na pana Renfielda. Dovolte mi ho navštívit.
Velmi mě zaujalo, co jste o něm ve svém deníku napsal.“ Podívala se
na mě tak prosebně a mile, že jsem ji nemohl odmítnout, a ani jsem
neviděl pádný důvod, proč bych tak měl učinit. Proto jsem ji tam
odvedl. Vešel jsem k Renfieldovi do pokoje a oznámil mu, že by ho
ráda viděla nějaká dáma. Odpověděl jen: „Proč?“
„Prochází celým domem a chce vidět každého, kdo tu pobývá,“
odpověděl jsem. „Ach tak, dobře, to ji sem tedy rozhodně přiveďte;
jenom chvíli počkejte, než to tady uklidím.“ Jeho způsob úklidu byl
opravdu svérázný; dřív než jsem mu mohl zabránit, prostě všechny
mouchy a pavouky z krabiček spolykal. Snad se vylekal, že by mu je
chtěli vzít. Jakmile dokončil nechutnou hostinu, spokojeně řekl: „Ať
ta dáma vejde,“ a posadil se na pelest lůžka s hlavou sklopenou a
víčky pozdviženými, aby mohl vidět, jak vchází. Na okamžik mi
napadlo, zda snad nemá vražedné úmysly; vzpomněl jsem si totiž,
jak byl klidný krátce předtím, než mě v mé pracovně napadl. Proto
jsem se postavil tak, abych ho mohl zadržet, kdyby se snad na ni
chtěl vrhnout. Paní Harkerová vešla do místnosti s přirozeným půvabem, jaký si okamžitě vynutí respekt u každého šílence — přirozenost je totiž jednou z vlastností, kterých si šílenci nejvíc cení. Přistoupila k němu s milým úsměvem a podala mu ruku se slovy:
„Dobrý večer, pane Renfielde. Já vás totiž znám, pan doktor Seward mi už o vás vyprávěl.“ Renfield hned neodpověděl, nýbrž si ji
zamračeně měřil. Za chvíli přešla jeho podmračenost v údiv, pak v
nejistotu a k mému obrovskému překvapení se otázal:
„Nejste snad ta dívka, se kterou se pan doktor chtěl oženit? Ne,
tou vlastně nemůžete být, ta přece zemřela.“ Paní Harkerová mu se
sladkým úsměvem odpověděla:

- 232 -

„Ach ne, jsem vdána a svého muže jsem si vzala ještě dříve, než
jsem se seznámila s panem doktorem nebo on se mnou. Já jsem Mina
Harkerová.“
„Tak co tady vlastně děláte?“
„Můj manžel a já jsme přišli navštívit pana doktora Sewarda.“
„Tak tu raději nezůstávejte!“
„Ale proč ne?“
Usoudil jsem, že by se takový způsob rozmluvy nemusel paní
Harkerové zamlouvat, a proto jsem vpadl:
„Jak víte, že jsem se chtěl ženit?“ Z jeho odpovědi čišelo pohrdání; přitom odvrátil jen na okamžik oči od paní Harkerové ke
mně, a vzápětí zase hleděl na ni:
„To je ale hloupá otázka!“
„To bych vůbec neřekla, pane Renfielde,“ řekla paní Harkerová a
postavila se tak na mou stranu. Renfield jí odpověděl stejně zdvořile
a uctivě jako mně předem pohrdavě:
„Jistě pochopíte, paní Harkerová, že naši malou obec velmi zajímá
vše, co se týká muže, který je tak milován a vážen jako nás hostitel.
Doktor Seward je oblíben nejen u svého personálu a přátel, ale také u
svých pacientů, a ti, protože někteří z nich mají porušenou duševní
rovnováhu, rádi zaměňují příčiny za následky. A protože sám jsem
chovancem ústavu choromyslných, pochopitelně jsem si všiml, že
sofistické sklony některých zdejších chovanců směřují k omylům
non causae a ignoratio elenchi.“ Tenhle nový vývoj mi vzal dech.
Tady je prosím můj oblíbený blázen — nejvýznačnější představitel
svého typu, s jakým jsem se kdy setkal — a rozpráví o filosofických
zásadách jako uhlazený džentlmen. Rád bych věděl, zda přítomnost
paní Harkerové nerozezněla nějakou strunu v jeho paměti. Ať už je
tahle nová fáze spontánní nebo bezděčně vyvolaná jejím vlivem, má
zřejmě paní Harkerová nějaké vzácné nadání či sílu.
Chvíli jsme pokračovali v rozmluvě, a když paní Harkerová usoudila, že Renfield reaguje celkem rozumně, tázavě na mě pohlédla a
začala ho pozvolna přivádět k jeho oblíbenému námětu. Opět jsem
žasl, protože otázku zodpověděl s nestranností duševně zcela zdravého člověka; při zmínkách o některých jevech dokonce poukazoval
sám na sebe.
- 233 -

„Podívejte se, já například jsem člověk, který měl zvláštní životní
názor. Není divu, že se mí přátelé polekali a trvali na tom, abych byl
dán pod dozor. Namlouval jsem si totiž, že život je absolutní a věčná
entita a že požíváním určitého množství živých tvorů třeba i nejnižšího vývojového stupně lze život prodlužovat donekonečna. Pan doktor tady mi dosvědčí, že jsem se ho jednou pokusil zabít jen proto,
abych do svého těla vstřebal krví jeho život, a tak rozmnožil své životní síly; vycházel jsem ovšem ze slov Písma ‚Neboť krev je život‘.
Je ovšem pravda, že jistý mastičkář tuto samozřejmost zvulgarizoval
přímo nechutně. Že ano, pane doktore?“ Souhlasně jsem přikývl,
neboť jsem byl tak zmaten, že jsem ani nevěděl, co si mám myslet
nebo říkat. Vůbec mi totiž nešlo na rozum, že ještě před pěti minutami jsem tohohle chlapíka viděl pojídat pavouky a mouchy. Mrkl
jsem na hodinky a zjistil, že bych měl jít naproti k vlaku Van Helsingovi. Upozornil jsem proto paní Harkerovou, že je na čase odejít.
Ihned mi vyhověla a ještě předtím prohodila vlídně k Renfieldovi:
„Sbohem, a doufám, že se ještě často setkáme za okolností pro vás
příhodnějších.“ K mému překvapení Renfield odvětil:
„Sbohem, má drahá. Dej Bůh, abych už nikdy nespatřil vaši milou
tvář. Bůh vás opatruj!“
K vlaku, kterým měl přijet Van Helsing, jsem odjel sám. Chudák
Art se poprvé od doby, kdy Lucy onemocněla, tvářil trochu veseleji,
a Quincey byl konečně po mnoha dnech zase pln dřívější životní pohody.
Van Helsing vystoupil z vlaku svižně jako mladík. Sotva mě zahlédl, spěchal ke mně a pravil:
„Tak co, příteli Johne, jak se daří? Dobře? Výborně! Pracoval
jsem jako kůň, protože tu chci zůstati tak dlouho, jak bude třeba.
Všechno jsem už zařídil a mám toho mnoho na srdci. Je paní Mina u
vás? Ano? A její báječný manžel? A Arthur a můj přítel Quincey
jsou také u vás? Dobře!“
Cestou domů jsem vyprávěl o všem, co se přihodilo, a o tom, jak
se z podnětu paní Harkerové stal i můj deník trochu užitečným. Tu
mě profesor přerušil:
„Ach, ta skvělá paní Mina! Má mozek muže — mozek, jaký by
měl mít neobyčejně nadaný muž — a srdce ženy! Bůh ji ve své dob- 234 -

rotivosti stvořil k určitému úkolu, to mi věřte, jinak by nebyl učinil
tak dobrou kombinaci. Příteli, až dosud nám štěstěna přála, že nám
tato žena pomáhala; ale od zítřka už s touto strašnou záležitostí nesmí
míti nic společného! Nesmí se vydávati v tak velké nebezpečí. My
muži jsme odhodláni — ba dokonce zavázáni přísahou — toho netvora zničiti; jenže zde není místa pro ženu. I kdyby vyvázla bez pohromy, strašné zážitky by určitě neušetřily její srdce; později by
mohla trpěti — ve dne by ji trápily nervy, ve spaní zlé sny. A navíc
je to mladá žena a teprve krátký čas vdaná; později, i když ne ještě
dnes, bude nucena mysleti na jiné záležitosti. Říkáte, že všechno napsala; musí se tedy zúčastniti naší porady. Avšak zítra se s touto prací rozloučí; my ji budeme prováděti sami.“ Upřímně jsem s ním souhlasil a sdělil jsem mu, co jsme za jeho nepřítomnosti zjistili: že
dům, který hrabě zakoupil, sousedí přímo s mým. Překvapilo ho to a
zřejmě mu to dělalo starost. „Škoda že jsme to nevěděli dříve,“ povzdychl si. „Byli bychom ho totiž včas našli a Lucy zachránili! Nemá
ovšem smysl plakati nad rozlitým mlékem, jak se říká. Nebudeme na
to mysliti, ale půjdeme svou cestou až do konce!“
Pak setrval v mlčení až do okamžiku, kdy jsme vjeli do vrat
ústavní zahrady. Než se odešel převléci k večeři, řekl paní Harkerové:
„Můj přítel John mi sdělil, paní Mino, že jste se svým manželem
chronologicky seřadili zápisy o všech událostech, které se až do této
chvíle odehrály.“
„Nikoli až do této chvíle, pane profesore,“ vyhrkla paní Harkerová, „nýbrž až do dnešního rána.“
„Ale proč ne do této chvíle? Už jsme se přesvědčili, jaký prospěch
nám přinesla každá maličkost. Vyzpovídali jsme se ze svých tajemství, a přece to nikomu z nás není na újmu!“
Paní Harkerová se začervenala a vytáhla z kapsy list papíru:
„Pane doktore, přečtěte si to a povězte mi, zda to mám také zapsat. Je to můj zápis z dneška. I já chápu nutnost zapisovat prozatím
všechno, i to sebemalichernějsí. Jenže v tomhle jsou snad pouze ryze
osobní poznatky. Musí se to tam zapsat?“ Profesor vážně četl a vrátil
jí list se slovy:

- 235 -

„Jestliže si to nepřejete, nemusíte to tam zapisovati; já vás však
prosím, abyste tak učinila. Váš manžel vás tím bude jen víc milovati
a my všichni, vaši přátelé, vás tím jen víc ctíti — a vážiti si i milovati.“ Paní Harkerová se znovu zarděla a s jasným úsměvem vzala list
zpět.
Teď tedy jsou všechny záznamy úplné, v pořádku a dovedeny až
do této hodiny. Profesor si po večeři odnesl jednu kopii, aby ji prostudoval ještě před naší schůzkou, kterou jsme stanovili na devátou
hodinu. My ostatní jsme už všechno přečetli; až se setkáme v mé
pracovně, budeme znát fakta a budeme moci stanovit válečný plán
proti tomu strašnému a záhadnému nepříteli.

DENÍK MINY HARKEROVÉ
30. září. — Povečeřeli jsme v šest hodin a dvě hodiny nato jsme
se sešli v pracovně dr. Sewarda. Zcela podvědomě jsme se sesedli
jako nějaké kolegium či správní rada. Profesor Van Helsing zaujal na
výzvu dr. Sewarda místo v čele stolu. Mne posadil dr. Seward po
jeho pravici a požádal mě, abych dělala zápis; Jonathan usedl vedle
mne, proti nám lord Godalming, dr. Seward a pan Morris, a to lord
Godalming vedle profesora a dr. Seward uprostřed.
„Mohu, myslím, míti za to, že jsme všichni seznámeni se skutečnostmi uvedenými v těchto dokladech,“ pravil profesor úvodem.
Souhlasně jsme pokývali a profesor pokračoval:
„Bylo by tedy správné, abych vám pověděl něco o tom, s jakým
nepřítelem máme tu čest. Poté vás seznámím s minulostí toho člověka, jak se mi ji podařilo vypátrati. Teprve pak se budeme moci poraditi o dalším postupu a stanoviti příslušné kroky.
Na světě existují bytosti, které se nazývají upíři; někteří z nás už
mají o jejich existenci důkazy. I kdybychom o tom neměli doklady z
vlastní smutné zkušenosti, pak určité vědomosti a záznamy z dob
minulých poskytují tolik důkazů, že jim normální člověk musí uvěřiti. Přiznávám, že i já jsem byl zpočátku skeptický. Nebýt toho, že
jsem se za dlouhá léta naučil na všechno pohlížeti zcela nezaujatým
pohledem, sám bych něčemu takovému nebyl uvěřil, dokud by mi
skutečnost nezahřměla do uší: ‚Pohleď! Pohleď! Zde je důkaz! Zde
- 236 -

je důkaz!‘ Běda! Kdybych od samého začátku byl věděl to, co vím
teď — kdybych alespoň byl něco takového tušil —, byl by jeden
cenný život zůstal zachován těm, kdo ji milovali. Ale stalo se a my
musíme postupovati tak, aby nezahynuly další ubohé duše, které ještě
můžeme zachrániti. Nosferatu neumírá jako včela, která bodne jen
jednou. Je silnější, a protože je silnější, může páchati více zla. Ten
upír, který je mezi námi, má sám sílu dvaceti mužů; je lstivější než
kterýkoli smrtelník, protože jeho lstivost rostla po staletí. Napomáhá
mu i nekromancie, což, jak původ slova svědčí, je vzývání mrtvých;
a všichni mrtví, kteří jsou v jeho blízkosti, ho poslouchají. Je ukrutný, a víc než ukrutný; je ďábelsky bezcitný a nemá srdce. S určitými
omezeními se může podle libosti kdykoli, kdekoli a v kterékoli podobě objevovat. V dosahu své moci ovládá živly: bouři, mlhu, hrom;
také poroučí menším živočichům — krysám, sovám, netopýrům,
můrám, liškám a vlkům. Dokáže se zvětšiti nebo zmenšiti a mizí i
nepozorovaně přichází podle svých potřeb. A jak tedy zahájíme svůj
boj za jeho zničení? Jak nalezneme jeho úkryt, a až ho nalezneme,
jak toho upíra zničíme? Není to hračka, přátelé; úkol, který na sebe
bereme, je těžký a může míti důsledky, při nichž se bude chvěti i ten
nejstatečnější. Jestliže totiž v tomto boji prohrajeme, zvítězí nutně on
— a jak potom skončíme my? Život neznamená nic, na něm mi nezáleží! Jenže prohra není pouze otázkou života či smrti! Pak by nám
totiž hrozilo, že se staneme takovým, jakým je on; že se navěky
změníme v ohavné stvůry noci jako on — bez srdce či svědomí, ničící těla i duše těch, koho nejvíce milujeme. Pak by pro nás byly navždy uzavřeny brány nebes, neboť kdo by nám je opět otevřel? Byli
bychom odsouzeni k věčnému životu a všichni by námi opovrhovali;
byli bychom skvrnou na rozzářené tváři boží, kopím v boku Toho,
jenž zemřel pro lidstvo. My však stojíme tváří v tvář své povinnosti;
smíme vůbec v takovém případě couvnouti? Já osobně tvrdím, že
nikoli; jenže jsem starý a život plný slunečního svitu, krás, ptačího
zpěvu, hudby i lásky již leží daleko za mnou. Vy jste mladí. Někteří
z vás již zažili zármutek, ale přesto máte ještě před sebou jasné dny.
Co si o tom myslíte?“
Při jeho slovech mě Jonathan uchopil za ruku. Když jsem spatřila,
jak ke mně napřahuje paži, popadl mě strach, že ho snad přemáhá
- 237 -

hrůzná předtucha nebezpečí, které nám hrozí; jakmile jsem se jí však
dotkla, vjel do mne život — tak byla pevná, tak sebejistá, tak odhodlaná. Ruka odvážného muže dokáže mluvit sama za sebe; ani ženiny
lásky není třeba k tomu, aby jí bylo porozuměno.
Když profesor domluvil, pohlédli jsme si s Jonathanem do očí;
mezi námi nebylo třeba slov.
„Ručím za Minu i za sebe,“ prohlásil Jonathan.
„Počítejte se mnou, profesore,“ vyjádřil se pan Quincey Morris
úsečně jako vždycky.
„Jdu s vámi,“ pravil lord Godalming. „I kdybych neměl jiný důvod, tak přinejmenším už kvůli Lucy.“
Dr. Seward jen přikývl. Profesor vstal, položil na stůl svůj zlatý
křížek a rozpřáhl obě paže. Uchopila jsem ho za pravou ruku a lord
Godalming za levou. Jonathan mně levičkou stiskl pravici a druhou
natáhl přes stůl k panu Morrisovi. Tak jsme si všichni navzájem spojili ruce a uzavřeli tím náš posvátný spolek. Cítila jsem, jak mě mrazí
u srdce, ale ani mě nenapadlo couvnout. Usedli jsme pak zase na
místa a doktor Van Helsing se rozhovořil. Z jeho slov prýštila tichá
radost, dosvědčující, že nám už nastává vázna práce. Teď se k této
záležitosti budeme muset postavit stejné vážně a věcně jako k jiným
životním otázkám.
„Nuže, už víte, s čím nám bude zápoliti; my ovšem také nejsme
slabí. Naší výhodou je možnost spolupráce — upíři něco takového
neznají; pomáhá nám věda, můžeme bez překážek jednati a uvažovati; denní i noční hodiny jsou nám k dispozici stejnou měrou. V
mezích našich možností nejsou naše síly ničím omezovány a my jich
můžeme libovolně používati. Svému poslání se můžeme plně věnovati a snažíme se dosáhnouti cíle, který je zcela nesobecký. To
všechno má velkou váhu.
Nyní rozvažme, do jaké míry jsou omezeny síly, které bojují proti
nám, a co všechno jedinec mezi nimi nezmůže. Přesněji řečeno uvažujme o hranicích možností, které upíři nemohou překročiti obecně, a
o těch, kterými je omezen náš upír.
Jediné, z čeho můžeme vycházeti, jsou tradice a pověry. Na první
pohled se to nezdá mnoho, uvážíme-li, že jde o věci života či smrti
— či dokonce o víc než o život či smrt. Přesto se tím musíme spoko- 238 -

jiti; za prvé proto, že nám nic jiného nezbývá — žádné jiné prostředky k dispozici nemáme — a za druhé proto, že stejně všechno spočívá v těchto dvou věcech — v tradicích a pověrách. Neplyne snad víra
v upíry u ostatních lidí — bohužel nikoli u nás! — právě z tradic a
pověr? Kdo z nás by ještě před pouhým rokem uznal, že v našem
vědeckém, skeptickém, střízlivém devatenáctém století je něco takového možné? Vždyť jsme dokonce odmítali uvěřiti tomu, co se odehrávalo přímo před našima očima! Vycházejme tedy z názoru, že víra
v upíry, v jejich omezený vliv a v obranu proti nim vychází ze stejného základu. Vždyť upír, a to mi věřte, je znám všude, kde žijí lidé.
Ve starém Řecku, ve starém Římě, řádil v Německu, ve Francii, v
Indii, dokonce i na Krymu! Ba vyskytuje se i v Číně, tak vzdálené od
nás, a lidé se ho bojí dodnes. Kráčel ve stopách islandských Berserkrů, peklem zplozených Hunů, Slovanů, Sasů i Maďarů. Můžeme vycházeti z jejich poznatků a já vám pravím, že značná část jejich názorů je ověřena stejnou nešťastnou zkušeností, jakou jsme zažili na
vlastní oči. Upír žije dál a tok času mu smrt nepřivodí. Dobře se mu
daří tak dlouho, dokud se může sytiti krví žijících lidí. A navíc, jak
jsme sami byli svědky, může dokonce omládnouti; při dostatku oné
specifické stravy vzkvétají jeho životní síly, jako by se neustále obnovovaly. Bez krve však existovati nemůže; živí se přece jinak než
ostatní. Ani náš přítel Jonathan, který s ním strávil několik týdnů, ho
nikdy neviděl jísti, nikdy! Upír ani nevrhá stín, ani se neodráží v zrcadle, jak rovněž Jonathan zpozoroval. Má větší sílu než několik
mužů dohromady — vzpomeňme si Jonathanova svědectví, jak zabouchl dveře proti vlkům a jak mu pomáhal vystoupiti z dostavníku.
Může se přeměniti ve vlka, jak lze usuzovati z příjezdu lodi do Whitby, kdy rozsápal psa. Může se změniti i v netopýra; paní Mina ho tak
viděla u okna ve Whitby, přítel John ho viděl odlétávati ze sousedního domu a přítel Quincey ho spatřil za oknem pokoje slečny Lucy.
Může se přiblížiti v závoji mlhy, kterou si sám vytvoří — jak to prokázal onen statečný lodní kapitán; vzdálenost, do které dokáže tuto
mlhu vytvořiti, je ovšem, jak víme, omezená pouze na okruh kolem
něho. Může se pohybovati po měsíčních paprscích jako pouhý prach,
jak byl Jonathan svědkem u oněch sester v Draculově zámku. Může
se udělati nepatrně malým — sami jsme viděli slečnu Lucy, ještě než
- 239 -

jí byl dopřán mír, jak se provlékla uzoučkou škvírou pod dvířky do
hrobky. Jakmile si najde cestu, může vniknouti kamkoli a vyjíti odkudkoli, ať je to místo sebevíc utěsněno nebo i stmeleno plamenem
— pájkou, jak tomu říkáte. Vidí ve tmě — důležitá schopnost ve
světě, jenž polovinu svého bytí tráví bez světla. Vyslechněte mě však
do konce. Tohle všechno dokáže, ale přesto nemůže jednati tak, jak
se mu zachce. Je dokonce větším vězněm než otrok na galejích, než
šílenec ve své cele. Nemůže jíti, kam se mu zlíbí; ačkoli stojí mimo
přírodu, musí se říditi některými jejími zákony. Proč, to nevíme.
Nemůže do žádného domu vejíti, dokud ho k tomu někdo z domácnosti nevyzve; později už ovšem může přicházeti podle libosti. Jeho
moc končí za rozbřesku, stejně jako moc jiných zlých sil. Své omezené svobodě se může těšiti pouze v určitou dobu. Pokud se nenalézá
na místě, k němuž je vázán, může se přeměňovati pouze v poledne
nebo přesně při západu či východu slunce. Toto mi bylo řečeno a
důkazy si můžeme odvoditi z vlastní zkušenosti. Zatímco tedy může
v rámci svých omezení libovolně jednati tehdy, když má k dispozici
hlínu z domácí půdy, vlastní rakev, místo zasvěcené peklu nebo nevysvěcený hrob, jak víme z Whitby, kdy se uchyloval do hrobu sebevrahova, za jiných okolností se může přeměňovati jen tehdy, až nastane vhodný čas. Tekoucí vodou se prý může přebroditi pouze v
mezidobí mezi přílivem a odlivem nebo při přílivu. Některé věci ho
činí zcela bezmocným, například česnek, jak už víme, nebo posvěcené předměty, jako tento symbol, můj křížek, který tu je s námi i teď
při našem rozjímání. Na ně nemá sebemenší vliv, naopak před nimi
co nejvíce ustupuje a setrvává v uctivé vzdálenosti. Existují i jiné
zažehnávací prostředky a povím vám o nich, protože je možná při
našem pátrání budeme potřebovati. Větvička plané růže na rakvi mu
zabrání opustiti ji; posvěcená kulka vystřelená do rakve ho opravdu
usmrtí; blahodárný účinek kůlu, jímž se mu prorazí srdce, jsme již
poznali; uříznutí hlavy mu přivodí klid a mír. Viděli jsme to na vlastní oči.
Až tedy nalezneme úkryt tohoto kdysi-člověka, uzavřeme ho do
rakve a zničíme ho; musíme se ovšem držeti toho, co víme. Tento
upír je však chytrý. Požádal jsem svého přítele Arminia z budapešťské university, aby mi o něm podal zprávu, a on mi na podkladě
- 240 -

všech dosažitelných pramenů oznámil, kdo to vlastně byl. Zřejmě to
byl onen vojvoda Dracula, který si získal slávu v bitvě s Turky u oné
velké řeky přímo na tureckých hranicích. Nebyl by to tedy žádný
obyčejný člověk; již tehdy a také v následujících staletích se o něm
mluvilo jako o neobyčejně chytrém, lstivém a stejnou měrou statečném synu „země za lesy“. Tu nadmíru nadanou mysl a železnou odhodlanost vzal s sebou do hrobu a s nimi nyní proti nám vytáhl do
boje. Podle Arminia byli Draculové rodem mocným a vznešeným, i
když vrstevníci o některých jeho příslušnících tvrdili, že se spolčili se
satanem. Tajemství pekel si osvojili ve Scholomance uprostřed hor
nad Nagyszebenským jezerem, kde si ďábel bere za odměnu každého
desátého žáka. V listinách se vyskytují slova jako ‚striga‘ — čarodějnice, ‚ordog‘ a ‚prokol‘ - Satan a peklo, a v jednom rukopise se
právě o tomto Draculovi hovoří jako o ‚vampýrovi‘; význam tohoto
slova bohužel dobře chápeme. Tento Dracula zplodil významné muže a ušlechtilé ženy, jejichž hroby posvěcují zemi, na níž mohou
existovati i takové hnusnosti. A nikoli nejmenším zlem tohoto odporného netvora je skutečnost, že jeho kořeny sahají hluboko do říše
dobra; v půdě zbavené svatých vzpomínek totiž nemůže pobývati.“
Při profesorových slovech se pan Morris náhle zahleděl na okno.
Pak klidně vstal a vyšel z pokoje. Po krátké zámlce profesor pokračoval:
„A nyní si musíme stanoviti další postup. Máme tu mnoho údajů a
musíme si naplánovati své tažení. Na základě Jonathanova šetření
víme, že do Whitby došlo ze zámku padesát beden hlíny a všechny
byly dopraveny do Carfaxu. Dále také víme, že určitě bylo odtud
odvezeno několik beden. Podle mého názoru bychom měli nejprve
zjistiti, zda všechny zbylé bedny zůstaly v domě za touhle zdí, na
kterou se nyní díváme, nebo zda byly odvezeny ještě další. Pokud se
tak stalo, pak musíme vystopovati…“
Vtom nás přerušilo něco zcela nečekaného. Před domem se rozlehl výstřel z pistole, okenní tabuli roztříštila kulka, odrazila se od
výklenku a vlétla do protější stěny. Nejspíš jsem v hloubi duše zbabělá, vykřikla jsem totiž. Muži vyskočili, lord Godalming přeběhl k
oknu a otevřel je. Tu zvenčí dolehl dovnitř hlas pana Morrise:

- 241 -

„Odpusťte! Určitě jsem vás vylekal. Hned za vámi přijdu a všechno vám vysvětlím.“ Za minutu vešel do pokoje a řekl:
„Byla to ode mne úplná pitomost a já vás co nejpokorněji prosím
o prominutí, paní Harkerová. Stalo se totiž tohle: když profesor hovořil, přiletěl velký netopýr a usedl na okenní pražec. Poslední události mě naplnily takovým odporem k těm potvorám, že je vůbec
nesnáším, a proto jsem vyšel ven, abych po něm střelil, jak to poslední dobou večer dělávám, jakmile nějakého zahlédnu. Ty ses mi
kvůli tomu přece vysmíval, Arte.“
„Zasáhl jste ho?“ otázal se dr. Van Helsing.
„Nevím, asi ne. Uletěl směrem k lesu.“ A bez dalšího slova si
znova sedl na své místo. Profesor pokračoval ve výkladu.
„Musíme najíti každou z oněch beden; a až se nám to podaří, pak
toho netvora budeme muset buď v jeho doupěti zajmouti nebo zabíti
nebo sterilizovati hlínu, aby v ní již nemohl hledati bezpečí. Tím
způsobem ho nakonec dopadneme v lidské podobě mezi polednem a
západem slunce a zničíme ho ve chvíli, kdy je nejslabší.
A vy, paní Harkerová, se dnešního večera zúčastňujete našeho počínání naposledy. Jste nám příliš drahá, než abyste se vystavovala
takovému nebezpečí. Až se dnes večer rozejdeme, nesmíte se už více
vyptávati. Jsme muži a leccos vydržíme; jenže vy musíte býti naší
hvězdou a naší nadějí. Budeme moci jednati mnohem svobodněji u
vědomí, že vám nebude hroziti stejné nebezpečí jako nám.“
Všem mužům včetně Jonathana se zřejmě ulevilo; mně však připadalo nesprávné, že by se oni měli vystavovat nebezpečí a z ohledů
na mě snad i ohrozit sami sebe — vždyť síla je nejjistější ochranou.
Jejich rozhodnutí však bylo pevné, a byť i to byla pro mne hořká
pilulka, nezbývalo mi než souhlasit s jejich rytířskou péčí.
Pan Morris shrnul diskusi:
„Nemůžeme si dovolit ztrácet čas, proto navrhuji, abychom si neprodleně prohlédli ten sousední dům. Čas je pro hraběte všechno a
náš rychlý zákrok může zachránit další oběť.“
Přiznám se, že se mi sevřelo srdce, když se čas k akci tak náhle
přiblížil; nic jsem však neřekla, protože jsem se mnohem víc bála,
aby si snad o mně nezačali myslet, že jejich činnost zdržuji nebo jí
dokonce překážím, a nevyloučili mě proto vůbec ze svých porad.
- 242 -

Zatím již odešli do Carfaxu a vzali s sebou nářadí, kterým si vymohou přístup do domu.
Jako typičtí muži mi uložili, abych šla na lůžko a spala; může snad
žena spát, když těm, koho miluje, hrozí nebezpečí? Půjdu si lehnout
a při Jonathanově návratu se budu tvářit, že spím; alespoň nebude
mít strach i o mne!

DENÍK Dr. SEWARDA
1. října, 4 hodiny ráno. — Ve chvíli, kdy jsme hodlali odejít z
domu, dostal jsem od Renfielda naléhavou prosbu, abych k němu
neprodleně zašel; prý mi chce sdělit něco nesmírně důležitého.
Vzkázal jsem mu, že k němu přijdu ráno, že teď mám plné ruce práce. Ošetřovatel však namítl:
„Je velmi neodbytný, pane doktore. Dosud nikdy tak nenaléhal.
Jen aby zase nedostal jeden ze svých záchvatů zuřivosti v případě, že
k němu nezajdete!“ Věděl jsem, že by něco takového neřekl bezdůvodně, a proto jsem souhlasil: „Dobrá, půjdu tam hned.“ Ostatní jsem
požádal, aby na mne několik minut počkali, že musím navštívit jednoho z pacientů.
„Vezměte mě s sebou, příteli Johne,“ požádal mě profesor. „Jeho
případ mě ve vašem deníku velmi zaujal, vždyť má několikrát jistou
souvislost s našim případem. Velice rád bych ho spatřil, zejména ve
chvíli, kdy je jeho mysl zatemněna.“
„Smím rovněž jít?“ nadhodil lord Godalming.
„Já také?“ zeptal se Quincey Morris. Přikývl jsem a všichni jsme
vyšli na chodbu.
Renfielda jsme zastihli ve stavu silného vzrušení, avšak hovořil a
choval se mnohem střízlivěji než jindy. Byl si neobvykle jist sám
sebou; až dosud jsem se u šílence s něčím takovým nesetkal. Byl
dokonce přesvědčen, že jeho argumenty budou přijímány stejně jako
argumenty zcela normálních lidí. Vešli jsme k němu všichni čtyři, ale
zpočátku žádný z mých druhů nepromluvil. Renfield mě požádal,
abych ho okamžitě propustil z ústavu a poslal domů. Svou žádost
odůvodnil úplným vyléčením a podepřel bezvadným zdravotním
stavem. „Obracím se na vaše přátele,“ prohlásil. „Jistě nebudou mít
- 243 -

námitky, aby posoudili můj stav. Mimochodem jste mě nepředstavil.“ Byl jsem natolik překvapen, že mě v onu chvíli ani nenapadlo,
jak podivné je představovat šílence v ústavu choromyslných. Z Renfieldova chování prýštila jakási důstojnost, ohlas bývalé společenské
rovnoprávnosti, a proto jsem mu ihned vyhověl: „Lord Godalming;
profesor Van Helsing; pan Quincey Morris z Texasu; pan Renfield.“
Renfield stiskl každému ruku a postupně pravil:
„Lorde Godalmingu, měl jsem tu čest být ručitelem Vašeho otce
pro přijetí do Windhamu; k svému zármutku jsem z vašeho titulu
usoudil, že ho již více není mezi námi. Všichni, kdo ho znali, ho ctili
a milovali; a jak jsem se doslechl, v mladých letech začal jako první
připravovat hořící rumový punč, nápoj velmi oblíbený večer při dostizích v Derby. Pane Morrisi, jistě jste hrdý na svůj velký stát. Jeho
přijetí do Unie je precedentem, který ještě může přinést dalekosáhlé
následky v budoucích dobách, až se póly i tropy budou chtít zavázat
přísahou vlajce s pruhy a hvězdami. Taková smlouva se stane mocným nástrojem rozmachu teprve tehdy, až konečné vyjde najevo, že
Monroeova doktrína je politický podvod. A jak jen vyjádřit radost, že
konečně poznávám Van Helsinga? Vážený pane, ani trochu se neomlouvám, že jsem opomenul uvést váš titul. Když někdo jako vy
způsobí objevem neustálého vývoje mozkové hmoty revoluční změnu léčby, pak je jakákoli konvence nemístná, protože by ho degradovala na řadového člověka. A proto vás, pánové, kteří jste svou národností, původem či vrozenými vlastnostmi předurčeni zaujímat
určitá postavení v tomto měnícím se světě, beru za svědky, že jsem
právě tak normální jako přinejmenším většina lidí, kteří plně požívají
svých svobod. A jsem přesvědčen, že i vy, doktore Sewarde, který
jste současně lidumil, soudní znalec a vědec, budete považovat za
svou morální povinnost jednat se mnou jako s člověkem žijícím v
mimořádných okolnostech.“ Svou poslední prosbu přednesl se zdvořilou sebejistotou, nepostrádající určité kouzlo.
Všechny nás to pochopitelně zarazilo. Přestože jsem znal Renfieldovu povahu i historii, byl jsem přesvědčen, že nabyl rozumu.
Zatoužil jsem ujistit ho, že jsem přesvědčen o jeho duševním zdraví a
že zařídím všechny formality potřebné k tomu, aby byl ráno propuštěn. Nakonec jsem však usoudil, že s tak závažným rozhodnutím
- 244 -

ještě raději posečkám; věděl jsem přece již z dřívějška, k jak náhlým
změnám je tento pacient náchylný. Spokojil jsem se proto obecným
prohlášením, že se zřejmě velmi rychle zotavuje, že si s ním ráno
déle pohovořím a pak usoudím, co by se dalo učinit, abychom mu
vyšli vstříc. To ho ovšem vůbec neuspokojilo, protože mi rychle odvětil:
„Pane doktore, bohužel jste zřejmě nepochopil mé přání. Chci
odejít okamžitě — teď — hned — v tuto hodinu — v tuto chvíli,
jestli bych směl. Čas kvapí a v naší výslovné dohodě se zubatou tvoří
přece čas podstatu smlouvy. Jsem přesvědčen, že tak skvělému praktikovi jako doktoru Sewardovi stačí předložit tak prostou, a přesto
tak závažnou prosbu, aby ji on zaručeně splnil.“ Ostře na mne pohlédl, a když mi z obličeje vyčetl odmítnutí, obrátil se k ostatním a pozorně se na ně zadíval. Nenašel žádanou odezvu, a proto pokračoval:
„Je možné, že můj předpoklad byl mylný?“
„Ano, byl,“ odpověděl jsem mu otevřeně, ale přitom zřejmě i dosti
stroze. Po delší zámlce pozvolna pravil:
„Pak tedy asi budu muset uvést jiný důvod své prosby. Dovolte
mi, abych vás tedy směl požádat o ústupek — o dobrý skutek, o výsadu, či jak to chcete nazvat. Nyní už na vás nenaléhám z osobních
důvodů, nýbrž v zájmu druhých. Nesmím vám prozradit všechny své
důvody, můžete mi však věřit, že jsou správné, prospěšné a nesobecké a plynou z nejvyššího smyslu pro povinnost. Kdybyste mi,
pane doktore, mohl nahlédnout do srdce, jistě byste schválil pohnutky, které mě vedou. Víc, jistě byste mě zahrnul mezi své nejlepší
a nejupřímnější přátele.“ Znovu na nás ostře pohlédl. Ve mně sílilo
přesvědčení, že tahle náhlá změna argumentace je pouze další formou či fází duševní choroby, a proto jsem se rozhodl, že ho nechám
ještě chvíli mluvit. Ze zkušenosti totiž vím, že se nakonec jako
všichni šílenci sám prozradí. Van Helsing na něho hleděl pevně a
neobyčejně pronikavě; nad soustředěně upřeným pohledem se mu
hustá obočí téměř spojovala. Tónem, který mě v onu chvíli ani nepřekvapil, protože mluvil jako k sobě rovnému — překvapil mě až
později, když jsem si na něj vzpomněl —, se Renfielda otázal:
„Nemůžete nám otevřeně prozraditi skutečný důvod, proč chcete
býti ještě dnes v noci na svobodě? Jestliže vaše odpověď uspokojí
- 245 -

mne — člověka cizího, nezaujatého a zvyklého posuzovati věci bez
jakýchkoli zábran —, pak vám slibuji, že vám doktor Seward poskytne na vlastní odpovědnost a riziko výsadu, o niž ho žádáte.“ Renfield smutně zavrtěl hlavou. Tvářil se velmi lítostivě. Profesor pokračoval:
„Nuže, pane Renfielde, rozmyslete si to. Dovoláváte se toho, že
zcela ovládáte své smysly, a snažíte se nás přesvědčiti o tom, že jste
úplně normální. Něco takového činíte vy, člověk, o jehož duševním
zdraví máme důvody pochybovati; nebyl jste přece dosud propuštěn
z lékařského ošetřování, jemuž jste právě z tohoto důvodu podrobován. Jak tedy máme splniti povinnost, kterou jste nám sám uložil,
jestliže nám nepomůžete v úsilí nalézti nejvhodnější postup? Buďte
rozumný a pomozte nám; a jestliže nám to bude možné, vyjdeme
vám vstříc a splníme vaše přání.“
Renfield znovu zavrtěl hlavou. „Doktore Van Helsingu, nemám k
tomu co říci. Máte zcela pravdu, a kdybych směl mluvit, ani na okamžik bych nezaváhal. Jenže v této záležitosti nejsem svým pánem.
Mohu vás jedině požádat, abyste mi věřili. Jestli mě odmítnete, pak
odpovědnost neleží na mně.“ Usoudil jsem, že je už na čase ukončit
tento výstup, který začínal působit až příliš tragikomicky. Obrátil
jsem se ke dveřím se slovy:
„Pojďte, přátelé, čeká nás práce. Dobrou noc.“
Jakmile jsem však stál u dveří, nastala u pacienta další změna. Přiskočil ke mně tak rychle, že jsem ho na okamžik podezíral z nového
vražedného útoku. Mé obavy však byly bezpodstatné, protože prosebně vztáhl paže a velmi úpěnlivě žadonil. Když pochopil, že právě
jeho velké vzrušení nás staví proti němu ještě víc, protože se tak vracíme do dřívějších vztahů, naléhal na mne ještě důrazněji. Pohlédl
jsem na Van Helsinga a v jeho očích jsem zahlédl stejný názor. Zatvářil jsem se proto ještě trochu neústupněji, snad i tvrději, a naznačil
mu posunkem, že jeho úsilí je marné. Už dříve jsem u něho, několikrát postřehl stejné, stále vzrůstající rozčilení, když se doprošoval
něčeho, oč právě hodně stál, například když chtěl kočku. Byl jsem
proto připraven, že i při této příležitosti pak vzápětí zase upadne do
tupé odevzdanosti. Mé očekávání se však nesplnilo; naopak, jakmile
zjistil, že jeho prosba nebude vyslyšena, rozčilení ho téměř přemoh- 246 -

lo. Vrhl se na kolena, pozdvihl paže, pokorně lomil rukama a zaplavil mě proudem proseb; přitom mu po tvářích stékaly slzy a obličej i
celé tělo vyjadřovaly nejhlubší pohnutí.
„Doktore Sewarde, snažně vás prosím, vyslyšte mě a okamžitě mě
propusťte z tohoto domu. Pošlete mě pryč, jak a kam chcete; pošlete
se mnou dozorce s karabáči a okovy; ať mě třeba dopraví do žaláře
ve svěrací kazajce, spoutaného na rukou i na nohou; jenom mě odsud
vyveďte! Nevíte, čeho se dopouštíte tím, že mě tu necháváte. Mluvím z hloubi srdce — z hloubi duše. Vůbec nevíte, komu tím ublížíte
a jak; a já vám to nesmím říci. Běda mně! Nesmím vám to říci! Při
všem, co je vám svaté, při všem, co je vám drahé — při lásce, kterou
jste ztratil — při naději, která žije — ve jménu Všemohoucího, odveďte mě odsud a zachraňte mou duši před zkázou. Copak mě neslyšíte, člověče? Copak mi nerozumíte? To se nikdy nepoučíte? Což
nevíte, že teď jsem zcela zdráv a při smyslech, že nejsem žádný šílenec, který dostal záchvat, nýbrž zcela normální člověk bojující o
svou duši? Ach, vyslyšte mě! Vyslyšte mě! Pusťte mě! Pusťte mě!
Pusťte mě!“
Obával jsem se, že čím déle tohle potrvá, tím víc bude rozčilenější, až ho nakonec přemůže záchvat. Uchopil jsem ho proto za ruku
a pozdvihl ho.
„Tak toho už nechte!“ vyzval jsem ho příkře. „Už s tím přestaňte!
To stačí! Běžte si lehnout a snažte se chovat trochu klidněji.“
Renfield okamžitě ustal a několik vteřin na mne upřeně hleděl.
Pak bez jediného slova vstal, přešel na druhou stranu pokoje a usedl
na pelest. Jak jsem čekal, došlo u něho opět k rezignaci. Odcházel
jsem z místnosti jako poslední a Renfield mi tichým, zdvořilým hlasem pravil:
„Pane doktore, doufám, že si ráčíte do budoucna zapamatovat, že
jsem dnes v noci učinil všechno, co bylo v mých silách, abych vás
přesvědčil.“

- 247 -

kapitola 19/
DENÍK JONATHANA HARKERA
1. říjen, 5 hodin ráno. — Vypravil jsem se s ostatními na prohlídku domu s klidnou myslí; vždyť jsem ještě nikdy neviděl Minu
tak naprosto rozhodnou a svěží. Těší mě, že se bude držet stranou a
nechá jednat nás muže. Vlastně mě i trochu děsilo, že je vůbec do
této strašné záležitosti zapletena; teď však už její úloha skončila,
díky její energii, důvtipu i předvídavosti máme celý příběh ve všech
souvislostech jasně před sebou a všechno ostatní už může Mina přenechat nám. Ten výstup s panem Renfieldem mé druhy poněkud vyvedl z míry. Mlčky se vrátili z jeho pokoje do pracovny. Tam se pan
Morris obrátil k dr. Sewardovi:
„Poslyš, Jacku, jestli se tě ten chlap nesnažil oblafnout, pak snad
je to ten nejnormálnější blázen, co jsem kdy viděl. Nejsem si tak zcela jist, ale řekl bych, že měl nějaký vážný důvod, a pokud mám pravdu, pak asi těžce nese, že mu to nevyšlo.“ Lord Godalming a já jsme
mlčeli, jen dr. Van Helsing dodal:
„Příteli Johne, vy toho víte o šílencích víc než já. Jsem tomu rád;
obávám se totiž, že rozhodovat já, jistě bych ho byl před tím posledním hysterickým záchvatem propustil na svobodu. Jenže člověk se
celý život učí a při svém nynějším poslání nesmíme nic riskovati, jak
by řekl přítel Quincey. Jsem rád, že to tak dopadlo.“
Dr. Seward jim oběma zamyšleně odpověděl:
„Vím jen to, že s vámi souhlasím. Kdyby ten člověk byl obyčejným šílencem, určitě bych byl vzal na sebe to riziko a uvěřil mu;
jenže tady existuje tak jasná souvislost s hrabětem, že bych se asi
dopustil chybného kroku, kdybych ustoupil jeho rozmarům. Nikdy
nezapomenu, jak mě skoro stejně naléhavě prosil o kočku, a pak se
mi pokusil prokousnout hrdlo. Kromě toho nazýval hraběte svým
‚pánem a mistrem‘ a třeba se jen chce dostat ven, aby mu nějakým
ďábelským způsobem pomáhal. Ta odporná bytost má ku pomoci
vlky, krysy i další upíry, proč by se tedy ostýchal využít pro sebe i
pořádného šílence? Je ovšem pravda, že to Renfield myslel upřímně.
Jenom doufám, že jsme se zachovali správně. Tohle všechno by
- 248 -

vzhledem k našemu poslání člověka opravdu připravilo o poslední
zbytek nervů!“ Profesor k němu přistoupil, položil mu ruku na rameno a vlídně mu řekl:
„Příteli Johne, ničeho se neobávejte. Snažíme se konati svou povinnost ve velmi trudném a strašném případě; můžeme jednati pouze
tak, jak uznáme za nejlepší. Můžeme se snad spolehnouti na něco
jiného než na milosrdenství boží?“ Lord Godalming se předtím na
několik minut vytratil, ale teď se již vrátil. Zvedl do výše stříbrnou
píšťalku a pravil:
„To staré hnízdo může být plné krys; s pomocí této píšťalky se
jich budu moci snadno zbavit!“ Přelezli jsme zeď a zamířili přímo k
domu; kdykoli vysvitl měsíc, bedlivě jsme se skrývali ve stínu stromů. U vchodu otevřel profesor brašnu, vyložil z ní na práh řadu
předmětů a rozdělil je na čtyři hromádky, zřejmě pro každého z nás.
Pak pravil:
„Přátelé, vydáváme se do strašného nebezpečí a potřebujeme nejrozmanitější zbraně. Náš nepřítel není pouhý duch. Uvědomte si, že
má sílu dvaceti mužů a že ho nelze přemoci pouhou silou, zatímco
naše krky i hrudi jsou z masa a krve, a proto je lze zlomiti či rozdrtiti.
Za určitých okolností ho silnější muž nebo několik mužů silnějších
než on dokáže zadržeti, ale nemohou mu ublížiti; on však nám ublížiti může. Musíme si proto dáti pozor, aby se nás nedotkl. Mějte toto
blízko srdce, „při těchto slovech podal mně jako prvnímu malý stříbrný křížek — stál jsem totiž nejblíž, „zavěste si tyhle květy kolem
krku,“ zde mi podal věnec zvadlých česnekových květů, „a pro světštější nepřátele mějte tenhle revolver a tuhle dýku. A pro všechny
případy si můžete tyhle malinké elektrické lampičky připevniti na
prsa. A konečně to nejdůležitější — to, co nesmíme zbytečně znesvětiti.“ Byl to kousek hostie; vložil ji do obálky a podal mi ji. Podobně
vyzbrojil i ostatní. „A teď, příteli Johne, kde jsou paklíče? Jimi alespoň otevřeme dveře a nebudeme muset vniknouti do domu oknem
jako před časem k slečně Lucy.“
Dr. Seward zkusil několik paklíčů a jeho zručnost chirurga mu byla ku prospěchu. Nakonec našel vhodný paklíč, několikrát jím otočil
sem a tam, zámek povolil a se skřípavým cvaknutím odskočil. Opřeli
jsme se o dveře, zrezavělé veřeje zaskřípěly a dveře se pomalu ote- 249 -

vřely. Měl jsem stejný pocit, jaký jsem zažil při četbě deníku dr. Sewarda, když popisoval otevírání hrobky slečny Westenrové; podobný
dojem měli zřejmě i ostatní, protože všichni sebou trhli. Profesor
vykročil a jako první vešel do otevřených dveří. „In manus tuas,
Domine!“ prohlásil pokřižovav se, jak překračoval práh. Dveře jsme
za sebou zavřeli, aby odraz světla našich lamp na nás náhodou neupozornil chodce na silnici. Profesor chvíli bedlivě zkoušel zámek,
abychom při případném spěšném odchodu neměli potíže s odemykáním. Pak jsme si rozsvítili lampičky a začali hledat.
Paprsky malých lampiček se navzájem křižovaly a vrhaly nejrůznější stíny, zvětšované ještě temnými odrazy našich postav. Doléhal na mě tísnivý pocit, jako by byl mezi námi ještě někdo cizí. To
chmurné prostředí ve mně zřejmě vyvolalo živé vzpomínky na hrůzné zážitky z Transylvánie. Podobné pocity jsme měli nejspíše všichni, protože jsem si všiml, jak se i ostatní tak jako já ohlížejí při sebemenším zvuku a každém novém stínu.
Všude ležela spousta prachu. Na podlaze ho bylo nakupeno do výše několika palců, kromě míst, kde byly čerstvé otisky stop a kde
jsem ve světle lampičky viděl ve spečeném prachu vzorce cvočků.
Stěny byly pokryty silnou nerovnoměrnou vrstvou prachu a v koutech se pod jeho tíhou prohýbaly potrhané spleti pavučin, podobající
se starým cárům. V hale ležel na stole velký svazek klíčů; každý byl
označen zažloutlým štítkem. Zřejmě jich už bylo několikráte použito,
neboť na stole bylo ve vrstvě prachu několik šmouh podobných té,
která tam zbyla, když profesor zvedl klíče. Profesor se otočil ke mně
a řekl:
„Vy tenhle dům znáte, Jonathane. Obkreslil jste jeho plány a rozhodně o něm víte víc než my. Kudy se dostaneme do kaple?“ Měl
jsem jakousi představu o jejím umístění, i když jsem se při minulé
návštěvě do ní nemohl dostat. Šel jsem tedy napřed a po chvilce
bloudění jsem se octl před nízkým vchodem s dubovými dveřmi,
pobitými železnými pásy. Profesor si posvítil na malý plánek domu,
okopírovaný z mé korespondence týkající se prodeje, a prohlásil:
„Tady je to.“ Po krátkém hledání jsme našli ve svazku správný klíč a
odemkli. Byli jsme připraveni na něco nepříjemného, protože otevřenými dveřmi k nám už zavanul slabý odporný puch, jenže s tak sil- 250 -

ným zápachem nikdo z nás nepočítal! Ani jeden z mých druhů neviděl hraběte mezi čtyřmi stěnami, a já jsem se s ním setkával za jiných
okolností, kdy buď pobýval bez jídla ve svých pokojích, nebo spal
nasycen čerstvou krví v polozbořené kryptě, kam měl přístup vzduch.
Jenže tady byl prostor malý a stísněný a ovzduší mdlé a smrduté,
neboť sem již dlouho nikdo nevkročil. Zatuchlý vzduch čpěl pachem
hlíny, prosyceným smrdutými výpary. Jak jen vystihnout ten zápach?
Nebyl to jen puch složený ze všech lidských chorob, ostře a pronikavě páchnoucí krví, ale snad jako by tu hnila hniloba sama. Fuj! Jen si
na to vzpomenu, a už se mi obrací žaludek. Jako by se tam zachytilo
každé netvorovo vydechnutí a vyplnilo celý prostor pachem ještě
odpornějším.
Jindy by takový zápach určitě naše počínání ukončil; jenže tady
šlo o mimořádnou záležitost a ona vznešená a strašná povinnost, kterou jsme na sebe vzali, nám dodávala nadlidskou sílu. V prvním
okamžiku jsme sice bezděčně před oním hnusným závanem couvli,
ale vzápětí jsme se jako jeden muž vzchopili, jako by to odporné
místo bylo zahradou plnou růží.
Než jsme se pustili do prohlídky, profesor nás upozornil: „Především musíme zjistiti, kolik beden tu zbylo; pak musíme prozkoumati
každý otvor, každý kout a každou štěrbinu a porozhlédnouti se, zda
bychom nenašli stopu, která by nám prozradila, co se stalo se zbytkem.“ Postačil ovšem jediný pohled, abychom zjistili, kolik beden tu
zůstalo; byly totiž tak objemné, že nemohlo dojít k mýlce.
Z padesáti jich tu zbývalo pouhých dvacet devět! Vtom jsem se
vylekal; spatřil jsem totiž lorda Godalminga, jak se náhle otočil a
vyhlédl klenutými dveřmi do temné chodby. Podíval jsem se tam
také a na okamžik se mi srdce zastavilo. Připadalo mi, jako by odněkud ze stínu vyhlížela zlověstná, ostře řezaná tvář hraběte Draculy,
jeho orlí nos, rudé oči, rudé rty, strašidelná bledost. Trvalo to jen
mžik, neboť když lord Godalming poznamenal: „Připadalo mi, že
tam vidím nějaký obličej, ale byl to jen stín,“ a znovu se začal rozhlížet po kapli, namířil jsem lampičku oním směrem a vyšel do chodby.
Nikoho jsem však nezastihl, a protože tam nebyly vůbec žádné kouty, dveře a výklenky, nýbrž pouze pevné zdi, nebyl by se tam mohl

- 251 -

nikdo skrýt, ani on ne. Zřejmě zde byl strach otcem myšlenky, a proto jsem o tom raději pomlčel.
Za několik minut jsem zahlédl Morrise, jak prudce vykročil z kouta, který právě prohlížel. Byli jsme čím dál tím nervóznější, takže
jsme jeho pohyby sledovali všichni, a vtom jsme spatřili světélkující
záři, mihotající se jako hvězdy. Mimoděk jsme couvli. Všude se rojilo plno krys!
Chvíli jsme zůstali stát jako přimrazeni. Jen lord Godalming byl
zřejmě na takový případ připraven. Přiskočil k velkým dubovým,
železem pobitým dveřím, které už dr. Seward popsal zvenčí a které
jsem sám kdysi viděl, otočil klíčem, odtáhl mohutné závory a prudce
dveře otevřel. Potom vytáhl z kapsy malou stříbrnou píšťalku a dlouze pronikavě zapískal. Nato se za domem dr. Sewarda ozval v odpověď psí štěkot a za necelou minutu se přiřítili tři foxteriéři. Bezděčně
jsme všichni ustoupili ke dveřím a přitom jsem si všiml, že tam je
vrstva prachu značně rozvířena; odklizené bedny byly vyneseny tudy. Za pouhou minutu, která zatím uplynula, počet krys nesmírně
vzrostl. Hemžily se všude a ve světle lampiček, dopadajícím na jejich
míhající se tmavá tělíčka a jiskřící vypouklá očka, vypadala místnost
jako vyvýšenina posetá svatojánskými muškami. Psi se přihnali, ale
na prahu se prudce zarazili, vrčeli, pak najednou zvedli čenichy a
začali žalostně výt. Krys valem přibývalo a my jsme vycouvali ven.
Lord Godalming zvedl jednoho ze psů, vnesl ho dovnitř a postavil
ho na podlahu. Sotva se pes tlapkami dotkl země, jako by se mu vrátila odvaha a vyřítil se na své přirozené nepřátele. Než vytřepal z
několika krys život, rozprchl se před ním zbytek tak rychle, že pro
ostatní psy, které lord Godalming také vhodil dovnitř, zbylo jen velmi málo kořisti, neboť všechna havěť už mezitím zmizela.
Spolu s nimi jako by vyprchala také tíseň, vždyť i psi začali čile
pobíhat s radostným štěkotem a prudce se vrhali na ležící nepřátele,
převraceli je a vyhazovali je do výšky. Všichni jsme dostali lepší
náladu. Nevím, zda to způsobily otevřené dveře, jimiž do kaple vnikl
čerstvý vzduch a vyčistil zatuchlé ovzduší, či úleva z toho, že vidíme
ven pod širé nebe; rozhodně však z nás spadl příkrov hrůzy a okolnosti našeho příchodu nám už ani nepřipadaly tak chmurné. Pochopitelné jsme ani trochu nepolevili ve svém počínání. Zavřeli jsme vněj- 252 -

ší dveře, zastrčili závory a otočili klíčem v zámku. Pak jsme vzali
psy a pustili se do prohlídky domu. Nenašli jsme nic jiného než nadměrné množství prachu, zcela nedotčeného, kromě mých vlastních
stop z doby, kdy jsem dům poprvé navštívil. Psi už neprojevovali
jedinou známku neklidu, a když jsme se vrátili do kaple, vesele tam
pobíhali, jako by bylo léto a oni honili králíky v lese.
Vyšli jsme z domu ve chvíli, kdy na východě už začalo svítat. Dr.
Van Helsing vytáhl ze svazku klíč od domovních dveří, pečlivě je
zamkl a klíč vložil do kapsy.
„Prozatím byla naše noc neobyčejně úspěšná. Nikdo z nás nedošel
újmy, jak jsem se obával, a zjistili jsme přesný počet chybějících
beden. A nejvíc mě těší, že jsme tento první — a snad i nejobtížnější
a nejnebezpečnější krok uskutečnili, aniž jsme sem zavedli naši milou paní Minu. Ušetřili jsme ji tak toho, aby ve dne nebo v noci byla
její mysl rozrušována vzpomínkami na podívanou, na zvuky nebo na
zápachy plné hrůz, na které by možná nikdy nemohla zapomenout. A
pokud lze usuzovat a particulari, poučili jsme se i o tom, že ta odporná havěť, která je hraběte poslušná, přece jen není tak zcela v jeho
moci. Vždyť tyhle krysy jistě přiběhly na jeho zavolání stejně tak jak
vlci do jeho zámku, když jste chtěl odejíti nebo když ta neblahá matka naříkala. A přece se krysy rozpřchly před malými psíky mého
přítele Arthura, jako když do nich střelí! Nás ovšem čekají jiné záležitosti, jiná nebezpečí, jiné obavy, a ten netvor nepoužil dnes v noci
své moci nad říší zvířat ani poprvé, ani naposledy! Nejspíš se odebral
jinam. Nechť! Alespoň nám poskytl možnost dáti mu šach v této hře,
kterou hrajeme o lidské duše. A teď pojďme domů. Co nevidět se
rozední a my máme důvody býti spokojeni s výsledky téhle první
noci. Stejně nám jsou nejspíš ještě přisouzeny mnohé další noci a
dny, možná ještě víc naplněné nebezpečím; nesmíme však ustati a
před žádným nebezpečím neustoupíme.“
Dům byl při návratu tichý, jen v jednom odlehlém sále naříkal nějaký ubožák a z Renfieldova pokoje se ozývalo tiché sténání. Toho
chudáka jako každého duševně chorého člověka nejspíš trápily zbytečně trýznivé představy.
Vešel jsem po špičkách do našeho pokoje; Mina spala a oddychovala tak potichu, že jsem se k ní musel sklonit, abych ji slyšel. Vypa- 253 -

dá bledší než jindy. Jsem upřímně rád, že nebude mít nic společného
ani s naším budoucím konáním, ba ani s našimi poradami. Je to příliš
těžké břímě pro ženu. Původně jsem si to nemyslil, jenže teď ano.
Jsem proto rád, že jsme se tak dohodli. Leccos, co by zaslechla, by ji
mohlo vyděsit; jestliže by ovšem jednou pojala podezření, že něco
zatajujeme, pak by bylo asi vhodnější jí to vyjevit, než to před ní
skrývat. Proto je lepší, že náš úkol bude pro ni zapečetěnou knihou
alespoň do té doby, než jí budeme moci říci, že všechno je skončeno
a svět zbaven netvora z pekel. Na počátku to bude určitě svízelné
zachovávat před ní mlčení po tak dlouhé době důvěrné otevřenosti.
Nesmím se však dát zviklat, zítra prostě pomlčím o našem nočním
výletě a odmítnu jí sdělit cokoli z toho, co se odehrálo. Lehnu si na
pohovku, abych ji nerušil.
1. října, později. — Bylo vlastně přirozené, že jsme všichni zaspali; měli jsme za sebou rušný den a v noci jsme si vůbec neodpočinuli. I Mina byla zřejmě vyčerpána; probudil jsem se totiž ještě
před ní, ačkoli už slunce stálo hodně vysoko, a musel jsem na ni dvakrát či třikrát zavolat, aby se probudila. Spala dokonce tak tvrdě, že
mě v prvních okamžicích ani nepoznávala, ale hleděla na mě s výrazem naprostého úděsu jako někdo, kdo se probírá ze zlého snu. Stěžovala si, že je trochu malátná, a tak jsem ji nechal v posteli. Víme
už, že bylo odvezeno dvacet jedna beden. Za předpokladu, že při
každém stěhování jich bylo odvezeno najednou několik, budeme je
snad moci vypátrat všechny. Zajdu dnes za Thomasem Snellingem.

DENÍK Dr. SEWARDA
1. října. — Dopoledne ke mně vešel do pokoje profesor a probudil mě. Byl veselejší a spokojenější než jindy a výsledky včerejší
noční výpravy mu zřejmě trochu zlepšily náladu. Hovořili jsme o
našem nočním dobrodružství a vtom řekl:
„Ten váš pacient mě velmi zajímá. Směl bych ho s vámi dnes dopoledne navštíviti? A jestliže snad budete zaneprázdněn, mohl bych
ho třeba vyhledati sám, ano? Setkání s šílencem, který diskutuje o
filosofii a mluví rozumně, je pro mě zcela nová zkušenost.“ Musel
- 254 -

jsem zařídit něco naléhavého, a proto jsem prohlásil, že budu jenom
rád, zajde-li k němu sám, pokud ovšem mu to nevadí; alespoň ho
nemusím zdržovat. Zavolal jsem ošetřovatele a dal mu příslušné pokyny. Ještě před odchodem jsem profesora varoval, aby snad nedocházel k nesprávným závěrům o Renfieldovi. „Já jenom chci, aby se
rozhovořil o sobě a o své chorobné představě týkající se požívání
živých tvorů,“ podotkl profesor. „Jak jsem si přečetl ve vašem včerejším zápise, řekl přece paní Mině, že v něco takového kdysi věřil.
Proč se usmíváte, příteli Johne?“
„Odpusťte,“ řekl jsem. „Ale odpověď je zde.“ Položil jsem ruku
na popsané listy. „Ve chvíli, kdy náš zdravý a učený šílenec hrdě
prohlásil, že míval ve zvyku požívat živé tvory, měl ústa ještě potřísněna mouchami a pavouky, které zhltal těsně před příchodem paní
Harkerové do pokoje.“ Teď se usmál Van Helsing. „Výborně! Máte
dobrou paměť, příteli Johne. Měl jsem si to zapamatovati. Snad právě tahle křivolakost myšlenek a paměti činí studium duševních chorob tak fascinujícím. Třeba vytěžím ze šílenství tohohle blázna víc
poznatků než z přednášky největšího učence. Kdoví?“ Pokračoval
jsem v práci a poměrně brzy jsem vyřídil všechny své povinnosti.
Asi neuplynulo ani příliš mnoho času, vždyť Van Helsing se už zase
vrátil do pracovny. Stál ve dveřích a zdvořile se zeptal: „Ruším?“
„Ani trochu. Pojďte dál. Už jsem skončil, jsem volný. Jestli chcete, tak tam teď spolu zajdeme.“
„Není třeba, už jsem ho viděl.“
„Nuže?“
„Obávám se, že si mě příliš neváží. Naše rozmluva trvala krátce.
Když jsem k němu vešel, seděl uprostřed pokoje na stoličce, lokty na
kolenou, na obličeji výraz zavilé nespokojenosti. Oslovil jsem ho co
nejvlídněji a nejzdvořileji. Vůbec neodpověděl. ‚Vy mě nepoznáváte?‘ zeptal jsem se ho. Jeho odpověď nebyla právě lichotivá.
‚Znám vás dost dobře; jste ten starý blázen Van Helsing. Byl bych
velmi rád, kdybyste se i se svými idiotskými teoriemi o mozku odklidil jinam. K čertu se všemi pitomými Holanďany!‘ Víc už nepromluvil a jenom dále zatvrzele a zachmuřeně seděl a vůbec si mě
nevšímal, jako bych ani nebyl v místnosti. Tím jsem tedy přišel o
možnost poučiti se od tohoto tak rozumného šílence; proto zajdu,
- 255 -

jestli dovolíte, k naší drahé paní Mině a načerpám od ní slova útěchy.
Příteli Johne, nevýslovně mě těší, že ta naše strašná záležitost ji už
nebude trýzniti a rozdírati. Budeme sice velmi postrádati její pomoc,
ale tak je to lepší.“
„Z plna srdce s vámi souhlasím,“ odvětil jsem vážně, protože jsem
ho v této záležitosti nechtěl zviklat. „Ať s tím paní Harkerová raději
nemá nic společného. To všechno je až příliš zlé pro nás, muže znalé
světa, kteří jsme se za života už mnohokrát octli v úzkých. Jenže
tahle věc není nic pro ženu, a kdyby s ní i nadále měla něco společného, za nějaký čas by jí to určitě ublížilo.“
Van Helsing tedy odešel popovídat si s paní Harkerovou a s Harkerem; Quincey a Arthur pátrají po zmizelých bednách s hlínou, já
ještě dokončím, co mám na práci, a večer se tu všichni shledáme.

DENÍK MINY HARKEROVÉ
1. října. — Je pro mne nezvyklé být ponechána v nevědomosti,
jak tomu je dnes; řadu let se mi Jonathan úplně se vším svěřoval, a
teď mi určitě některé záležitosti zamlčuje, a to ty nejdůležitější. Po
včerejší únavě jsem dnes ráno dlouho spala, a ačkoli také Jonathan
vstával pozdě, přece jen se probudil přede mnou. Před odchodem
ještě se mnou velmi něžně a mile pohovořil, ale ani slovem se nezmínil o tom, co se udalo při prohlídce domu hraběte Draculy. Přitom určitě věděl, jak hrozně jsem zvědavá! Ubohý drahoušek! Zřejmě ho to trápilo víc než mne. Všichni se dohodli, že mě do své strašné práce už dále zatahovat nebudou, a já jsem s tím souhlasila. Ale ta
představa, že něco přede mnou tají! A teď brečím jako hloupá, třebas
vím, že všechno vyplývá z nesmírné lásky mého manžela a správných, ano správných úmyslů těch ostatních odvážlivců…
Tak, to mi opravdu prospělo. No, jednoho dne mi Jonathan stejně
všechno poví, a aby si snad ani na chvilku nemyslel, že mu já něco
zatajuji, povedu si deník dál jako obvykle. A kdyby mi pak snad někdy nedůvěřoval, ukážu mu ho a on si bude moci přečíst každé hnutí
mého srdce. Dnes je mi podivně smutně a stísněně. Nejspíš je to reakce na to noční hrozné vzrušení.
- 256 -

Když včera večer všichni odešli, šla jsem si lehnout, jak mi nařídili. Nebyla jsem ospalá a svírala mě úzkost. Přemýšlela jsem o
všem, co se udalo od okamžiku, kdy Jonathan za mnou přijel do
Londýna, a připadá mi to jako hrůzná tragédie, kde osud neodvratně
spěje k nějakému předem určenému cíli. Každý čin, ať už se nám
zdál sebesprávnější, jako by vždy přivodil právě ten výsledek, který
si nejmíň přejeme. Kdybych nebyla odjela do Whitby, snad by chudák Lucy ještě byla mezi námi. Návštěvy hřbitova si oblíbila až po
mém příjezdu, a kdyby tam nebyla chodila se mnou ve dne, jistě by
tam nebyla šla ve spánku; a kdyby tam nebyla šla v noci a ve spánku,
nebyl by ji ten netvor zahubil tak, jak to učinil. Ach, proč jsem vůbec
jela do Whitby? Vida, už zase brečím! Co se to dneska vlastně se
mnou děje? Tohle musím Jonathanovi zatajit; dozvědět se, že jsem za
jediné dopoledne už dvakrát plakala — já, která sama od sebe nikdy
nepláču a která kvůli Jonathanovi nemusela vyronit jedinou slzu —,
tak by se chudák usoužil! Budu se tvářit statečně a Jonathan nepozná,
i když mi bude do pláče! Tohle prostě patří k věcem, kterým se my
ubohé ženy musíme naučit…
Ani si nevzpomínám, jak jsem včera večer usnula. Jen si pamatuji,
že jsem náhle zaslechla štěkot psů a z pokoje pana Renfielda, který je
kdesi pod mým, vycházela směsice podivných zvuků, jako když někdo hodně hlučně o něco žadoní. A pak se všude rozhostilo ticho,
ticho tak hluboké, až mě mátlo. Vstala jsem a vyhlédla z okna. Všude
byla tma a klid, a černé stíny vrhané měsíčním světlem jako by byly
prodchnuty mlčenlivým tajemstvím. Nic se ani nezachvělo, všechno
bylo ponuré a nehybné jako smrt nebo osud; jedinou známkou existence života a přírody snad byla jen úzká stužka bělavé mlhy, plížící
se nekonečně pomalu přes trávník k domu. To, že jsem začala myslet
na něco jiného, mi zřejmě pomohlo; jakmile jsem se vrátila zpět do
postele, ucítila jsem, jak mě zmáhá ospalost. Chvíli jsem klidně ležela, ale přesto jsem nemohla usnout. Vstala jsem tedy a znovu vyhlédla z okna. Mlha se šířila a byla už tak blízko domu, že jsem viděla,
jak se hustě kupí u zdi a plazí se vzhůru k oknům. Chudák Renfield
se choval hlučněji než předtím, a ačkoli jsem nepochopila jediné slovo, které pronesl, přece jen jsem z jejich tónu vyrozuměla, že o něco
úpěnlivě prosí. Pak se ozval hluk zápasu a mně bylo jasné, že jsou u
- 257 -

něho ošetřovatelé. Tak jsem se vylekala, že jsem vlezla do postele,
zacpala si uši a přikrývku přetáhla přes hlavu. V tu chvíli jsem nebyla ani trochu ospalá, alespoň jsem se to domnívala. Zřejmě jsem však
usnula, protože si do rána, kdy mě Jonathan vzbudil, nepamatuji na
nic jiného než na sny. Trvalo mi totiž chvíli, než jsem si s obtížemi
uvědomila, kde vlastně jsem a že je to Jonathan, kdo se nade mnou
sklání. Můj sen byl velmi podivný, téměř typický příklad toho, jak se
sen probouzejícího člověka prolíná s jeho myšlenkami nebo v nich
pokračuje.
Připadalo mi, že spím a čekám na Jonathanův návrat. Strašně jsem
se o něho bála a nebyla jsem vůbec schopna cokoli dělat; ruce, nohy i
mozek jsem měla jako ochrnuté, takže nic nemělo obvyklé tempo.
Spala jsem neklidně a přemýšlela. Potom jsem si začala uvědomovat,
jak vzduch v pokoji je těžký, vlhký a chladný. Odhrnula jsem přikrývku z obličeje a překvapeně shledala, že jsem obklopena jakousi
mlhou. Plynový plamínek, který jsem nechala zapálený pro Jonathanův návrat a pouze ho trochu stáhla, pronikal jen jako nepatrná rudá
jiskřička mlhou, která zhoustla a vnikla do pokoje. Uvědomila jsem
si, že jsem přece předtím, než jsem si lehla, okno zavřela. Chtěla
jsem vstát, abych se o tom přesvědčila, ale jakási olověná tíže mi
ochromila údy a dokonce i vůli. Zůstala jsem tedy trpělivě ležet; nic
víc. Zavřela jsem oči, přesto jsem však viděla zpod zavřených víček.
(Je fantastické, jaké kousky nám provádějí sny a jak pohotově jim
přizpůsobujeme svou fantazii.) Mlha stále houstla, a teď už jsem viděla, kudy vniká dovnitř; prýštila do pokoje jako kouř — nebo jako
bílá pára vroucí vody — nikoli oknem, nýbrž spárami dveří. Neustále
houstla, až nakonec vytvořila v pokoji jakýsi sloup dýmu, jehož vrcholkem prozařoval plynový plamínek jako rudé oko. V hlavě mi
začaly vířit myšlenky stejným způsobem, jakým teď vířil sloup dýmu
v pokoji, a napadla mi slova Písma: „Sloup oblakový za dne a sloup
ohnivý za noci.“ Že by se mi ve spánku dostalo duševní posily? Jenže sloup byl stvořen z útěchy denní i noční, vždyť v rudém oku byl
oheň, a to mě okamžitě neobyčejně upoutalo. Hleděla jsem tam, a tu
se oheň rozdělil a mlhou se na mě pronikavě upíraly dvě rudé oči, jak
se o nich zmínila Lucy ve chvilkovém zmatení mysli — tehdy na
útesu, když paprsky zapadajícího slunce dopadly na okna kostela
- 258 -

Panny Marie. Vtom jsem si s hrůzou uvědomila, že i Jonathan viděl,
jak se ony tři strašné ženy stejně zhmotňují z vířící mlhy v měsíčním
světle, a zřejmě jsem ve snu omdlela, protože se mi všechno změnilo
v černou prázdnotu. Krátce předtím, než jsem pozbyla vědomí, mi
má obrazotvornost ukázala bílý nejasný obličej, sklánějící se ke mně
z mlhy. Takových snů se musím vyvarovat, kdyby jich totiž bylo
přespříliš, ještě by člověka připravily o rozum. Nejraději bych si dala
od dr. Van Helsinga nebo dr. Sewarda předepsat nějaký prášek na
spaní, bojím se však, abych je nevylekala. A kdyby věděli, že se mi
teď zdál takový sen, jistě by měli o mne ještě větší strach. Dnes se
rozhodně pokusím o klidný spánek. Jestli se mi to nepodaří, poprosím je zítra večer o dávku chloralu; pro jednou mi to neuškodí a
zaručí mi to nerušený spánek. Včerejší noc mě znavila víc, než kdybych vůbec nespala.
2. října, 10 hodin večer. — Na dnešek jsem spala, nic se mi však
nezdálo. Zřejmě jsem spala tvrdě, protože mě neprobudil ani Jonathan, když si šel lehnout. Spánek mě však neosvěžil, cítím se dnes
hrozně slabá a malátná. Včera jsem se celý den pokoušela trochu číst
nebo jsem podřimovala. Odpoledne mi vzkázal pan Renfield, zda
bych ho mohla navštívit. Chudák, byl velmi milý a před odchodem
mi políbil ruku a svěřil mě do péče boží. Úplně mě to dojalo, a kdykoli si na něho vzpomenu, rozpláču se. Tohle je další slabost, na kterou si musím dát pozor. Jonathan by se rmoutil, kdyby věděl, že jsem
plakala. On i ostatní byli až do večeře mimo dům a vrátili se unaveni.
Ze všech sil jsem se snažila je rozveselit, a myslím, že jsem tím prospěla i sobě; zapomněla jsem totiž na vlastní únavu. Po večeři mě
poslali na lože a všichni si šli vykouřit doutník, jak tvrdili; já ovšem
vím, že si chtěli navzájem sdělit, co každý z nich za dnešek zjistil. Z
Jonathanova chování jsem poznala, že má nějakou důležitou zprávu.
Nebyla jsem tak ospalá, jak se dalo čekat. Řekla jsem proto před odchodem dr. Sewardovi, že jsem předešlou noc nespala dobře, a požádala ho, aby mi dal uspávací prostředek. Velmi laskavě mi ho namíchal a dal mi ho s upozorněním, že je velmi mírný a že mi neublíží…
Vzala jsem si ho a teď čekám na spánek; stále ještě nepřichází. Snad
jsem se nedopustila chyby; jakmile totiž se mnou spánek začíná flir- 259 -

tovat, přepadá mě nová obava: že je ode mne bláhové takhle se sama
připravit o schopnost bdít. Třeba bych měla bdít. Spánek už přichází.
Dobrou noc.

kapitola 20/
DENÍK JONATHANA HARKERA
1. října, večer. — Thomase Snellinga jsem zastihl v jeho domku v
Bethnal Greenu, ale bohužel nebyl vůbec s to si na cokoli vzpomenout. Naděje na pivo, kterou v něm vyvolal můj ohlášený příchod,
ho natolik nadchla, že začal hýřit předčasně. Od jeho manželky,
zřejmě poctivé, utlačené duše, jsem se dozvěděl, že Snelling pouze
pomáhá jistému Smolletovi, který je vedoucím závoznické party.
Odjel jsem proto do Walworthu a našel pana Josefa Smolleta doma,
jak v košili právě popíjí čaj. Je to milý, inteligentní chlapík, typický
pořádný, spolehlivý dělník, s vlastními, nikým neovlivněnými názory. Na příhodu s bednami si dobře pamatoval, z tajemných hlubin
zadní kapsy kalhot vytáhl fantasticky ohmataný zápisník, nahlédl do
hieroglyfických poznámek, napsaných tlustým, napůl už smazaným
písmem, a sdělil mi o bednách vše, co jsem chtěl vědět. Z Carfaxu
jich odvezl celkem dvanáct, z toho šest do Mile End New Townu,
Chicksand Street číslo 197, a druhých šest do Bermondsey, Jamaica
Lane. Hrabě měl zřejmě v úmyslu rozmístit svá hrůzná útočiště po
celém Londýně, a proto si asi vybral napřed tato místa, aby odtud
mohl bedny později rozvážet dále. Systematičnost, s níž si počínal,
naznačovala, že se určitě nehodlá omezit na tyto dvě londýnské končiny. Už teď má záchytné body na východním okraji jak severního
Londýna, tak jižního Londýna a na jihu. Určitě nehodlá ze svého
ďábelského plánu vypustit sever a západ — nemluvě o samotné City
a středu elegantního Londýna na jihozápadě a západě. Požádal jsem
proto Smolleta, aby mi řekl, zda byly z Carfaxu odvezeny ještě nějaké další bedny. Odpověděl:
„Víte, šéfe, zachoval ste se ke mně prima,“ dal jsem mu totiž půl
libry, „a já vám teda řeknu všechno, co vím. Asi před čtyřma dnoma
- 260 -

sem v hospodě ‚U zajíce a psů‘ v Pincher’s Alley slyšel vykládat
jakýhosi Bloxama, jak prej se svým kámošem měli ňákou strašné
prašnou makačku v jednom starým baráku v Purfleetu. Tady se jinač
zrovna moc podobnejch věcí nevyskytne, a tak si myslím, že by vám
Sam Bloxam vo tom moh říct víc…“ Zeptal jsem se ho, zda by mu
stálo za půl libry zjistit mi jeho adresu. Dopil čaj, vstal a prohlásil, že
ji tedy půjde rovnou zjistit. U dveří se zastavil a řekl:
„Heleďte, šéfe, je zbytečný, abych vás tady zdržoval. Sama můžu
najít hned nebo možná pozdějc; ale nejspíš stejně nebude vůbec
schopnej vám něco kloudnýho povědět. Jak Sam začne chlastat, tak
je to dílo! Když mi dáte vobálku se známkou a adresou, vyšetřím,
kde byste Sama moh zastihnout, a eště večír to hodím na postu. Na
každej pád se za ním vypravte hned po ránu, protože pozdějc byste
ho už nemusel stihnout. Sam je totiž ranní ptáče, i když večer předtím chlastá.“
Byl to rozumný návrh, a proto jsme poslali jedno z jeho dětí, aby
za penny koupilo obálku s listem papíru a zbytek si ponechalo. Na
obálku jsem napsal adresu, nalepil známku, a když mi Smollet znovu
závazně slíbil, že mi adresu pošle, jen co ji zjistí, vypravil jsem se
domů. Už jsme rozhodně na stopě. Dnes večer jsem unaven a chce se
mi spát. Mina už spí jako dudek a je až příliš pobledlá; oči má zarudlé, jako by byla plakala. Chudáček, určitě ji trápí, že ji necháváme v
nevědomosti, a dělá si o mne i o ostatní dvojnásobné starosti. Presto
je to tak nejlepší. Ať se raději teď takhle mrzí a trápí, než aby se nervově zhroutila. Lékaři zcela správně naléhali, aby s tím neměla nic
společného. Tohle břímě mlčení spočívá hlavně na mně, a nesmím se
tedy dát zviklat. Za žádných okolností s ní o tom nezačnu mluvit.
Snad to ani nebude tak obtížné, vždyť sama si v celé záležitosti ukládá rezervu a od okamžiku, kdy jsme jí sdělili své rozhodnutí, se o
hraběti nebo jeho činech ani jednou nezmínila.
2. října, večer. — Dlouhý, namáhavý a vzrušující den. Ranní poštou mi došla mnou nadepsaná obálka s ušpiněným lístkem, na němž
neumělá ruka napsala tesařskou tužkou:
„Sam Bloxam, U Kormorána, 4 Poters Cort, Bartel Street, Walworth. Ptejte se po hausmajstrovi.“
- 261 -

Byl jsem ještě v posteli, když mi byl dopis doručen, a tak jsem
vstal, aniž jsem vzbudil Minu. Vypadala unaveně, netečně, byla bledá a zřejmě jí vůbec nebylo dobře. Usoudil jsem, že ji raději neprobudím, ale že po návratu z této další výpravy zařídím její odjezd do
Exeteru. Bude jistě spokojenější ve vlastním domě, kde se bude moci
plně zabývat každodenními povinnostmi, než tady mezi námi, kde
jen tápe v nejistotě. Zastavil jsem se pouze na okamžik u dr. Sewarda
a sdělil mu, kam jedu; slíbil jsem, že mu všechno, co zjistím, povím
po návratu. Odjel jsem do Walworthu a s jistými potížemi jsem našel
Potter’s Court. Páně Smolletův pravopis mě zmátl, takže jsem se ptal
po Poter’s Court místo po Potter’s Court. Když jsem však nakonec tu
uličku našel, objevil jsem bez dalších nesnází noclehárnu „U Kormorána“. Muže, který se ukázal ve dveřích, jsem se zeptal na domovníka. Ten zavrtěl hlavou: „Já tu žádnýho neznám. Tady nikdo takovej
nejni. V životě sem tu vo nikom takovým neslyšel. Tady žádnej takovej chlap nebydlí, ani nikde jinde!“ Vytáhl jsem tedy Smolletův
dopis, a jak jsem si ho znovu četl, napadlo mi, že pisatel asi napsal
nesprávně nejen název uličky, nýbrž i informátorovo zaměstnání.
„Co jste zač?“ otázal jsem se neznámého.
„Já sem domácí,“ odpověděl. Byl jsem tedy na správné stopě;
Smolletova chudá slovní zásoba mě tedy už podruhé spletla. Stačila
půlkoruna a všechno, co domácí věděl, mi bylo k dispozici. Zjistil
jsem, že pan Bloxam tu v noci na dnešek vyspával včerejší opici a v
pět hodin ráno odešel do práce do Poplaru. Domácí nevěděl, kde tam
vlastně pracuje, měl jen matný dojem, že to je ‚ňáký moderní skladiště‘, a s tímto kusým sdělením jsem se prosté vydal do Poplaru. Teprve krátce před polednem se mi v jedné hospůdce, kde právě několik dělníků obědvalo, podařilo zjistit, kde to staveniště vlastně je.
Podle jednoho z dělníků se v Cross Angel Street staví jakási chladírna, a protože tohle odpovídalo pojmu „moderního skladiště“, ihned
jsem se tam vypravil. Rozmluva s nevrlým vrátným a ještě nevrlejším polírem, podpořená úplatkem, mě zavedla na Bloxamovu stopu;
prohlásil jsem polírovi, že mu jsem ochoten zaplatit Bloxamerovu
denní mzdu, když tomu chlápkovi budu smět položit několik soukromých otázek, a tak pro něho vzkázali. Vypadal velmi mazaně, i
když měl trochu drsný způsob vyjadřování i chování. Slíbil jsem mu,
- 262 -

že mu za jeho informace dobře zaplatím, a hned jsem mu dal závdavek. Sdělil mi, že vykonal dvě cesty z Carfaxu do jednoho domu na
Piccadilly a že tam z Carfaxu dovezl devět velkých beden — „zatraceně těžkejch“; koně i povoz si najal sám. Na můj dotaz, zda by mi
mohl říci číslo domu na Piccadilly, odpověděl:
„Víte, šéfe, já numera zapomínám, ale bylo to jen několik dveří
vod toho nedávno postavenýho velkýho bílýho kostela, nebo co to
vlastně je. V tom baráku byla spousta prachu, ale to nebylo nic proti
tomu, jak to vypadalo v domě, vodkaď sme ty zatraceny bedny vodvezli.“
„Jak jste se dostal do těch domů, oba byly přece zamčeny?“
„Ten dědek, co mě najal, už na mě v tom baráku v Purfleetu čekal.
Pomoh mi ty bedny zvednout a naložit. Ať se propadnu, ale tak silnýho chlapa sem eště neviděl, a přitom to byl dědek s bílým knírem a
tak hubenej, že by snad ani nemoh vrhat žádnej stín!“
Při těchto slovech mi přejel po těle mráz.
„Von vám zvedal konce beden, jako by to byly škatulky čaje, a já
se moh ztrhat, než se mi podařilo zvednout svůj konec — a nejsem
žádnej pápěrka!“
„A jak jste se dostal do onoho domu na Piccadilly?“
„Von vám tam už byl. Musel vyjet už přede mnou a dojel tam
dřív. Dyž sem zazvonil, sám mi přišel votevřít a pomáhal mi vodnýst
bedny do haly.“
„Všech devět?“
„Jo, napoprvně sem vez pět a podruhý čtyři. Byla to dost suchá
fuška, a tak si už ani nepamatuju, jak sem se dostal domů.“ Přerušil
jsem ho:
„Ty bedny zůstaly v hale?“
„Jo, je to velká hala a nic jinýho v ní nebylo.“
Pokusil jsem se vyzvědět ještě další podrobnosti: „Žádný klíč jste
neměl?“
„Ani jednou sem nepotřeboval klíč nebo něco jinýho. Ten starej
pán mi vždycky votevřel sám, a dyž sem vodjel, sám za mnou zavřel.
Jak to bylo naposledy, to si už nepamatuju — jenže za to může pívo.“
„A na číslo toho domu si nevzpomínáte?“
- 263 -

„Ne, milospane. Ale s tím nedělejte žádný strachy. Je to vysokej
barák s kamenným průčelím, arkýřem a vysokejma schodama před
dveřma. Na to schodiště si dobře pamatuju, dyk sem po ňom musel
vynášet ty bedny s trema povalečema, který si chtěli přivydělat pár
šupů. Ten starej pán jim dal několik šilinků, a dyž ti chlapi viděli,
kolik toho dostali, chtěli eště víc. Jenže von vám jednoho z nich popadl za límec a málem ho schodil ze schodou. A tak všichni raděj s
nadávkama vodešli.“ Přesvědčen, že podle tohoto popisu ten dům
najdu, zaplatil jsem svému příznivci za informace a rozjel se na Piccadilly. Získal jsem další smutný poznatek: hrabě zřejmě dokáže
zvládnout bedny zcela sám. Pak ovšem si musíme pospíšit; teď, kdy
už vhodně rozmístil větší počet beden, určitě kdykoli dokáže ostatní
nepozorovaně dopravit na libovolné místo. Na Piccadilly Circusu
jsem propustil drožku, šel dál pěšky směrem k západu a za klubem
Junior Constitutional jsem našel popsaný dům. Konečně jsem tedy
objevil další Draculův úkryt. Dům vypadal, jako by již léta nebyl
obýván. Okna byla pokryta silnou vrstvou prachu, okenice byly otevřeny, trámy ve zdi časem zčernaly, ze železa už většinou odprýskala
barva. Zřejmě ještě donedávna visela na balkóně velká návěstní tabule; byla už stržena a zůstaly po ní pouze háky, na nichž byla připevněna. Za zábradlím balkónu jsem zahlédl několik volně ležících prken s bíle natřenými okraji. Co bych jen byl dal za to, kdybych tu
návěstní tabuli mohl vidět neporušenou; snad by mi poskytla vodítko
k zjištění majitele domu. Vzpomněl jsem si na vlastní zkušenosti s
vyhledáním a koupí Carfaxu a byl jsem přesvědčen, že kdyby se mi
podařilo vypátrat dřívějšího majitele, jistě bych si mohl zjednat přístup do domu.
Na Piccadilly se tedy prozatím víc zjistit a víc dělat nedalo; šel
jsem se proto podívat na zadní část domu v naději, že třeba tam budu
moci něco podniknout. Většina domů na Piccadilly byla obydlena, ve
stájích tedy panoval čilý ruch. Vyptával jsem se několika štolbů a
pacholků, které jsem tam potkal, zda by mi mohli něco o tom domu
říci. Jeden z nich mi sdělil, že jak se doslechl, prý ho nedávno někdo
koupil, nevěděl však kdo. Řekl mi, že ještě před časem na něm visela
tabule s nápisem „Na prodej“ a že snad by mi o tom mohla něco povědět zprostředkovatelská firma Mitchell, synové & Candy; jak si
- 264 -

totiž pamatuje, bylo na tabuli jejich jméno. Nechtěl jsem na něho
působit příliš zvědavě anebo mu zbytečně mnoho prozradit, a tak
jsem mu obvyklým způsobem poděkoval a odešel. Už se šeřilo, nastávala podzimní noc, a raději jsem tedy neztrácel čas. V hotelu Berkeley jsem si zjistil adresu firmy Mitchell, synové & Candy a za
chvíli jsem už byl v jejich kanceláři v Sackville Street.
Přijal mě velmi zdvořilý, ale právě tak nesdílný pán. Informací, že
dům na Piccadilly — při naší rozmluvě ho neustále nazýval „panským sídlem“ — je už prodán, považoval můj dotaz za vyřízený.
Když jsem se ho zeptal na kupce, vyhrnul ještě o trochu víc obočí a
po několika vteřinách mlčení odpověděl:
„Ten dům je prodán, pane.“
„Promiňte mi,“ namítl jsem stejně zdvořilým tónem, „jenže já
mám zvláštní důvod, proč si přeji zjistit, kdo ho koupil.“
Znovu se odmlčel, tentokráte trochu déle, a ještě víc vyhrnul obočí. „Ten dům je prodán, pane,“ stručně opakoval.
„Jistě však nemáte námitky proti tomu, abyste mi sdělil jméno
kupce,“ řekl jsem.
„Lituji, ale mám námitky. Firma Mitchell, synové & Candy spravuje záležitosti svých zákazníků s největší diskrétností.“ Byl to zřejmě typický pedant a nemělo smyslu pouštět se s ním do sporu. Usoudil jsem, že nejlepší bude utkat se s ním jeho zbraněmi. Namítl jsem
proto:
„Vaši zákazníci mohou být šťastni, pane, že tak bedlivě střežíte
jejich důvěru. Vždyť i já pracuji v tomto oboru.“ Podal jsem mu navštívenku. „V tomto případě mě neponouká zvědavost, zastupuji
lorda Godalminga, který si přeje získat informace o nemovitosti, jež
podle jeho zpráv prý ještě nedávno byla na prodej.“ Má slova dodala
celé záležitosti jiné zabarvení. Úředník odpověděl:
„Kdybych mohl, rád bych vám posloužil, pane Harkere, a zejména
rád bych posloužil Jeho Milosti. Kdysi jsme mu dokonce pronajali
nějaký byt, když ještě byl ctihodným Arthurem Holmwoodem. Jestliže mi dáte adresu Jeho Milosti, zjistím názor ředitelství na tuto záležitost a ještě dnes večer podám Jeho Milosti zprávu. Bude nám
potěšením, jestliže se budeme moci odchýlit od svých zásad a poskytnout Jeho Milosti požadovanou informaci.“
- 265 -

Protože jsem chtěl získat přítele, a nikoli nepřítele, poděkoval
jsem mu, dal mu adresu dr. Sewarda a odporoučel se. Byla už tma a
já byl unaven a hladov. V Aerated Bread Company jsem si vypil šálek čaje a příštím vlakem jsem se vrátil do Purfleetu.
Všechny jsem už zastihl doma. Mina vypadala malátná a bledá,
avšak se statečností jí vlastní se pokoušela tvářit se vesele a radostně.
Pomyšlení, že před ní musím všechno tajit, a tím ji zneklidňovat, mi
rozdíralo srdce. Bohudík je tohle už poslední noc, kdy bude jen hledět na naše porady a trápit se, že se jí s ničím nesvěřujeme. Musel
jsem sebrat všechnu odvahu, abych dodržel moudré rozhodnutí nezasvěcovat ji do našeho chmurného úkolu. Buď je snad s tím už trochu
víc smířena, nebo jí je ta celá věc odporná; při každé náhodné zmínce
se totiž přímo otřese. Jsem rád, že jsme se tak rozhodli už dříve, jinak
by jí totiž při jejím stavu naše přibývající znalosti připravovaly úplná
muka.
O tom, co jsem dnešního dne zjistil, jsem mohl své druhy informovat, až když jsme osaměli. Po večeři jsme trochu holdovali hudbě,
abychom se alespoň částečně chovali podle společenské etikety, a
potom jsem zavedl Minu do jejího pokoje s tím, aby si šla hned lehnout. Má nejdražší mi projevovala větší lásku než jindy a tiskla se ke
mně, jako by mě chtěla u sebe zadržet. Měl jsem toho však mnoho na
srdci a vrátil jsem se zpět. Tohle zatajování mezi nás bohudík nevneslo žádné neshody.
Když jsem sešel dolů, seděli již všichni v pracovně u krbu. Ve
vlaku jsem si už provedl denní zápis, a tak jsem jim jej raději přečetl,
aby se dozvěděli všechno, co mně už je známo. Skončil jsem a Van
Helsing pravil:
„Udělal jste dnes velký kus práce, příteli Jonathane. Zřejmě jsme
už na stopě těm chybějícím bednám. Jestliže je všechny nalezneme v
onom domě, je nás úkol téměř u konce. Jestliže však ještě nějaké
budou chyběti, musíme pátrati tak dlouho, dokud je nenalezneme.
Teprve potom zasadíme poslední úder a toho zloducha uštveme k
opravdové smrti.“ Chvíli jsme mlčky seděli, a vtom prohlásil pan
Morris:
„Počkat! A jak se do toho domu vůbec dostaneme?“
„Do toho prvního jsme se také dostali,“ namítl lord Godalming.
- 266 -

„Jenže tohle je, Arte, něco jiného. Do domu v Carfaxu jsme se
mohli vloupat proto, že nás chránila noc a park je obklopený zdí.
Něco zcela jiného je ovšem dopustit se vloupání přímo na Piccadilly,
ať ve dne či v noci. Opravdu nevím, jak tam vnikneme, pokud nám
ten agent nepůjčí klíč; snad se to dozvíme zítra, až dostaneš jeho dopis.“ Lord Godalming svraštil obočí, vstal a začal přecházet po pokoji. Za chvíli se zastavil, pohlédl z jednoho na druhého a řekl:
„Quincey je otevřená hlava. Tahle vloupání už začínají být nebezpečná. Budiž, jednou nám to vyšlo, jenže teď nás čeká hodně obtížný úkol — pokud se nám ovšem nepodaří najít svazek klíčů patřících hraběti.“
Protože se do rána stejně nedalo nic dělat a bylo přinejmenším
radno vyčkat, co se lord Godalming dozví od Mitchellů, rozhodli
jsme se, že před snídaní nic nepodnikneme. Hodnou chvíli jsme ještě
seděli, pokuřovali a rozebírali ze všech stránek celou věc. Využil
jsem toho, abych dovedl svůj deník až do této chvíle. Jsem velmi
ospalý a půjdu si lehnout…
Ještě několik řádek. Mina spí zdravým spánkem a dýchá pravidelně. Čelo má drobounce svraštělé, jako by přemýšlela i ve spaní.
Je stále ještě příliš pobledlá, ale nevypadá tak hubeně jako ráno. Snad
to zítřek spraví; bude už zase doma v Exeteru. Ach, jak já jsem ospalý!

DENÍK Dr. SEWARDA
1. října. — Renfield mě znovu zmátl. Jeho nálady se mění tak
rychle, že s nimi stěží držím krok, a protože pokaždé vyplývají z
něčeho jiného než z jeho zdravotního stavu, poskytují mi neobyčejně
zajímavou látku ke studiu. Když jsem k němu zašel dnes ráno poté,
co tak odbyl Van Helsinga, choval se jako člověk, který je pánem
nad osudem. Subjektivně vzato ovšem osudu poroučel. Věci pozemské mu totiž byly zcela lhostejné; vznášel se vysoko v oblacích a
shlížel dolů na všechny slabůstky a nedostatky nás ubohých smrtelníků. Usoudil jsem, že bych mohl využít příležitosti a něco se dozvědět, a proto jsem se ho zeptal:
- 267 -

„Tak co si tentokráte myslíte o mouchách?“ Povzneseně se na mě
usmál — jeho úsměv by byl slušel Malvoliově tváři — a odpověděl:
„Moucha, drahý pane, má jeden nápadný rys: její křídla jsou typickým příkladem toho, jak lze silou ducha ovládnout možnost letu.
Tohle znali už naši předkové, proto také znázorňovali duši jako motýla.“
Řekl jsem si, že jeho analogii dovedu až k nejzazší hranici logiky,
a rychle jsem namítl:
„Ach tak, teď vám tedy jde o duši, že?“ Šílenství mu opět zastřelo
rozum, na obličeji se mu rozhostil zmatený výraz, zavrtěl hlavou a s
rozhodností, jakou projevoval jen velmi zřídka, prohlásil:
„Ach ne, ne! Po žádných duších nebažím! Jediné, po čem bažím,
je život!“ S rozjasněnou tváří pokračoval: „V tuhle chvíli je mi to
všechno úplně lhostejné. Život mi vyhovuje, mám vše, co chci. Jestliže chcete studovat zoofágii, pane doktore, pak si budete muset opatřit nového pacienta.“
Trochu mě to překvapilo, a proto jsem naléhal dále:
„To tedy zřejmě máte moc nad životem; jste asi bohem, ne?“ Z
Renfieldova úsměvu vyzařoval pocit neotřesitelné nadřazenosti.
„Kdepak! Jsem dalek toho, abych si přisvojoval nějaké božské
vlastnosti. Dokonce mě ani nezajímají boží skutky rázu výlučně duchovního. Kdybych chtěl charakterizovat svůj duševní vztah k záležitostem ryze pozemským, pak jsem na tom přibližně tak jako Enoch.“
To byl pro mě chyták; nedokázal jsem si v té chvíli uvědomit nějakou výraznou Enochovu vlastnost. Byl jsem tedy nucen položit mu
prostou otázku, i když jsem si uvědomil, že si tím v šílencových
ocích zadám: „A proč Enoch?“
„Protože chodil s Bohem.“ Nepostřehl jsem analogii, ale nechtěl
jsem to přiznat. Raději jsem se vrátil k tomu, co popřel:
„Na životě vám tedy nezáleží a po duších nebažíte. Proč ne?“
Svou otázku jsem položil rychle a trochu důrazně, abych ho zmátl.
Uspěl jsem; na okamžik mimoděk sklouzl do dřívější poníženosti,
hluboce se mi uklonil a podlízavě odpověděl:
„Já opravdu po duších vůbec nebažím, opravdu, opravdu! I kdybych je měl, nebyly by mi k ničemu! Nemohl bych je jíst nebo…“
Vtom se zarazil a obličejem se mu kmitl jeho starý lišácký výraz,
- 268 -

jako když vánek zčeří hladinu. „A co vlastně je život, pane doktore?
Stačí, když má člověk všechno, co potřebuje, a ví, že mu nic nebude
chybět. Já mám přátele — dobré přátele — například vás, pane doktore,“ dodal a zchytrale na mě pohlédl. „Vím, že už nikdy nebudu
trpět nedostatkem zdrojů života.“ A pak si ve své pomatené mysli
zřejmě namluvil, že k němu zaujímám nepřátelské stanovisko, a
uchýlil se k poslednímu útočišti — k zatvrzelému mlčení. Zakrátko
jsem pochopil, že ho už ničím nepřiměji k řeči. Byl nevrlý a raději
jsem odešel.
Později pro mne vzkázal. Normálně bych k němu bez nějakého
zvláštního důvodu ani nešel, jenže právě teď mě tak zajímá, že mi to
stálo za námahu. Navíc vítám s radostí všechno, co mi pomáhá ukrátit dlouhou chvíli. Harker odešel za dalšími stopami; stejně tak lord
Godalming a Quincey. Van Helsing sedí v mé pracovně a studuje
zprávu, kterou sestavili manželé Harkerovi. Zřejmě je přesvědčen, že
se mu podaří nalézt nějaké východisko, jestliže se dokonale seznámí
se všemi podrobnostmi. Nepřeje si, aby ho při tom někdo bez vážného důvodu rušil. Byl bych ho vzal k Renfieldovi s sebou, usoudil
jsem však, že by snad po minulém neúspěchu ani o to nestál. A kromě toho by možná Renfield před třetí osobou nemluvil tak bez zábran, jako když jsme sami.
Renfield seděl uprostřed místnosti na stoličce; obvyklý náznak, že
o něčem usilovně hloubá. Sotva jsem vešel, položil mi otázku, jako
by ji už měl připravenou:
„A co si vy myslíte o duších?“ Můj předpoklad byl tedy správný.
Mozek zřejmě funguje podvědomě i u choromyslných. Tomuhle budu muset přijít na kloub. „A co si o nich myslíte vy?“ odpověděl
jsem stejnou otázkou. Chvíli neodpovídal, jen se rozhlížel kolem
sebe a střídavě hleděl nahoru a dolů, jako by doufal, že někde najde
inspiraci k odpovědi.
„Já po duších nebažím,“ prohlásil nejistým hlasem, jako by se
omlouval. Zřejmě mu to vrtalo hlavou, a tak jsem si řekl, že toho využiji, že budu surový jen proto, abych byl laskav. Otázal jsem se ho:
„Máte život rád, viďte, a bažíte po něm?“
„Ovšem! To přece nevadí, a vy si s tím starosti dělat nemusíte!“

- 269 -

„Jenže jakým způsobem se lze zmocnit života, a nezmocnit se přitom také duše?“ To ho zřejmě zarazilo. Rozvíjel jsem tedy svou
otázku dál.
„No, jednou opustíte tento svět, a pak budete mít hezké nadělení,
až budou kolem vás poletovat a bzučet a mňoukat duše tisíců much,
pavouků, ptáků a koček! Vzal jste si jejich život, a budete si tedy
muset dát líbit i jejich duše!“ Tohle v něm zřejmě vyvolalo určité
představy; zacpal si totiž uši a zavřel oči tak pevně, jako když si kluk
namydlí obličej. Tvářil se při tom tak smutně, až mě to dojalo; navíc
jsem si uvědomil, že mám vlastně před sebou dítě — pouhé dítě, i
když s rysy již zestárlými a bílým strniskem na bradě. Zřejmě prodělával duševní muka, a protože jsem věděl, jak mi jeho dřívější nálady
objasnily věci, aniž to tušil, rozhodl jsem se, že se pokusím sledovat
chod jeho myšlenek a vniknout do něho. Prvním krokem bylo získat
jeho důvěru. Zeptal jsem se ho proto hodně hlasitě, aby mě slyšel i
zacpanýma ušima:
„Chtěl byste trochu cukru, abyste zase mohl přilákat nějaké mouchy?“ Renfield okamžitě zareagoval, zavrtěl hlavou a s úsměvem mi
odpověděl:
„Ani ne! Mouchy jsou vlastně chudáčci!“ Po chvíli dodal: „A také
nechci, aby kolem mne bzučely jejich duše!“
„A co pavouci?“ pokračoval jsem.
„K čertu s pavouky! Co s nimi? Není v nich nic, co by se dalo jíst
nebo…“ Náhle se zarazil, jako by si uvědomil, že je to zakázaný námět.
„Podívejme se,“ pomyslel jsem si. „Tohle je už podruhé, co se náhle zarazil u slova ‚pít‘; co to znamená?“ Renfield si zřejmě uvědomil svou chybu a rychle pokračoval, jako by od ní chtěl odvrátit
mou pozornost:
„Tyhle věci mě už vůbec nezajímají. ‚Krysy, myši a jiná drobná
havěť,‘ jak říká Shakespeare. To všechno je ptačí zob v bohatě zásobené špižírně! Tyhle nesmysly mám už všechny za sebou! Vím, s
čím mohu v budoucnu počítat, takže právě tak byste mohl chtít, aby
někdo jedl molekuly čínskými tyčinkami nebo abych já se začal zajímat o nižší masožravce!“

- 270 -

„Chápu, bažíte prostě po něčem velkém, do čeho byste se mohl
pořádně zakousnout! Co byste takhle řekl slonu k snídani?“
„Neplácejte!“ Začal být až přespříliš sebejistý, a tak jsem se rozhodl, že na něho půjdu ostře.
„Jakou asi tak může mít slon duši?“ řekl jsem přemítavě. Dosáhl
jsem očekávaného výsledku — Renfield spadl z nebeských výšin a
znovu se stal dítětem.
„Nebažím ani po sloní duši, ani po žádné jiné,“ prohlásil. Chvíli
malomyslně seděl, pak najednou vyskočil, oči mu plály a byl úplně
vzrušený. „K čertu s vámi i s vašimi dušemi!“ vzkřikl. „Proč mě
trýzníte s těmi dušemi? Nemám už dost starostí, bolestí a zmatků,
abych musel ještě myslet na duše?“ Tvářil se tak nepřátelsky, že jsem
v očekávání vražedného útoku raději zapískal na píšťalku. Jenže vzápětí se uklidnil a omlouval se:
„Odpusťte, pane doktore. Úplně jsem se zapomněl. Nepotřebujete
žádnou pomoc. Trápím se nad tolika věcmi, že snadno ztrácím nervy.
Kdybyste totiž znal problém, který mám před sebou a se kterým se
musím vypořádat, jistě byste mě politoval, byl byste se mnou trpělivý a odpustil byste mi. Prosím, nedávejte mě do svěrací kazajky.
Chci přemýšlet, a nemohu svobodně přemýšlet, jestliže mám uvězněné tělo! Jistě mě pochopíte!“ Zřejmě se už zase zcela ovládal; když
ošetřovatelé přiběhli, poslal jsem je zase pryč, že už je všechno v
pořádku. Renfield se za nimi díval, a když se dveře zavřely, pravil
důstojně a vděčně:
„Pane doktore, zachoval jste se ke mně opravdu velmi ohleduplně.
Věřte mi, že jsem vám za to velice vděčen.“ Považoval jsem za
správné udržet ho v tomto stavu mysli a raději jsem odešel. Chování
tohoto člověka mi dává mnoho látky k přemýšlení. Je tu řada okolností, a kdyby se daly uvést do souvislosti, jistě by vytvořily nějaký
celkový obraz, jak to činívají američtí psychiatři. Některé z nich jsou
tyto:
Nechce se zmiňovat o „pití“.
Děsí ho představa, že by na něho někdy mohla těžce doléhat něčí
„duše“.
Nijak se nebojí, že by v budoucnu měl nedostatek „života“.

- 271 -

Opovrhuje všemi nižšími formami žití, bojí se však, že by ho
mohly pronásledovat jejich duše.
To vše ovšem znamená pouze jedinou věc! Odněkud se mu muselo dostat ujištění, že mu bude poskytnut nějaký způsob vyššího
života! Bojí se však důsledků — že bude mít na svědomí duši. Takže
vlastně usiluje o lidský život!
A to ujištění…?
Milosrdný Bože! Určitě ho navštívil hrabě a zřejmě připravuje
nový hrůzný plán!
Později. — Po vizitě jsem zašel za Van Helsingem a zpravil ho o
svém podezření. Velmi zvážněl, chvíli o věci přemýšlel a pak mě
požádal, abych ho zavedl k Renfieldovi. Vyhověl jsem mu. Došli
jsme k jeho pokoji a slyšeli jsme ho uvnitř vesele prozpěvovat, jak to
dělával v dobách, které nám dnes připadají už tak vzdálené. Vešli
jsme a s úžasem jsme shledali, že stejně jako před časem rozsypal
všude cukr; podzimem zmalátněné mouchy už začaly vlétávat do
pokoje. Pokusili jsme se ho přimět, aby se rozhovořil o věcech, o
nichž jsme rozmlouvali předtím, leč marně. Pokračoval ve zpěvu,
jako bychom ani nebyli vešli do místnosti. Odněkud vytáhl list papíru a začal si z něho skládat zápisníček. Odešli jsme stejně moudří,
jako jsme přišli.
Je to opravdu zvláštní případ; dnes v noci ho raději budeme hlídat.

DOPIS FIRMY MITCHELL, SYNOVÉ & CANDY
LORDU GODALMINGOVI
1. října.
„Vaše Milosti,
jest pro nás vždy ctí vyhověti Vašim přáním. K žádosti Vaší Milosti, tlumočené nám panem Harkerem, si dovolujeme podati tuto
informaci o prodeji a koupi domu číslo 347 na Piccadilly. Prodávající
strana jsou vykonavatelé poslední vůle zesnulého pana Archibalda
Wintera-Suffielda. Kupcem je zahraniční šlechtic, hrabě de Ville,
který koupi realizoval sám a kupní cenu zaplatil v bankovkách ‚ho- 272 -

tově na dřevo‘; Vaše Milost nás jistě omluví, že jsme použili tak nespisovného výrazu. Žádné další informace o hraběti nemáme.
V hluboké úctě MITCHELL, SYNOVÉ & CANDY“

DENÍK Dr. SEWARDA
2. října. — Včera v noci jsem umístil jednoho ošetřovatele do
chodby a přikázal mu, aby naslouchal všem zvukům přicházejícím z
Renfieldova pokoje a okamžitě mě zavolal, kdyby se udalo něco výjimečného. Po večeři jsme se sesedli v pracovně u krbu — paní Harkerová se už odebrala na lože — a hovořili jsme o tom, co jsme během dne podnikli a objevili. Jedině Harker se mohl vykázat výsledkem a všichni upřímně doufáme, že jeho zjištění bude mít velký význam.
Než jsem šel spát, zašel jsem k Renfieldovu pokoji a špehýrkou
nahlédl dovnitř. Spal tvrdě a hruď se mu zvedala a klesala pravidelným rytmem dechu.
Dnes ráno mi ošetřovatel hlásil, že krátce po půlnoci pacient zneklidněl a zřetelně se modlil. Zeptal jsem se ho, zda to je všechno;
odpověděl, že víc neslyšel. Tvářil se však tak nejistě, že jsem na něho
uhodil, zda nespal. Popřel, že by byl spal, zato připustil, že si na
chviličku zdříml. Je smutné, že není na lidi spolehnutí, pokud je někdo nehlídá!
Harker už odešel dále za svou stopou a Art s Quinceym šli zkontrolovat koně. Godalming se domnívá, že je třeba mít koně neustále
připraveny, protože nebudeme smět ztratit ani minutu, až získáme
potřebné informace. Všechnu dovezenou hlínu musíme zneškodnit v
době od východu slunce do západu slunce. Tak dopadneme hraběte
ve chvíli, kdy je nejslabší a kdy nebude už mít úkryt, kam by se
uchýlil. Van Helsing odešel do Britského muzea, aby nahlédl do jakýchsi starodávných lékařských spisů. Staří lékaři zaznamenávali i
věci, jaké jejich následovníci neuznávají, a profesor pátrá po prostředcích proti čárám a démonům; prý by nám později mohly přijít
vhod.
Občas si říkám, že jsme se snad všichni zbláznili a že příčetnými
se staneme teprve tehdy, až se probudíme ve svěracích kazajkách!
- 273 -

Později. — Znovu jsme se sešli. Konečně jsme snad už opravdu
na stopě a naše zítřejší práce by už mohla znamenat začátek konce.
Rád bych věděl, zda s tím nějak souvisí Renfieldův klid. Jeho nálady
jsou přece tak úzce spjaty s činy hraběte, že by podvědomě mohl
vytušit netvorovu blížící se záhubu. Kdyby se dal vypátrat alespoň
náznak toho, co se udalo v jeho mysli od okamžiku naší včerejší
rozmluvy do chvíle, kdy zase začal chytat mouchy, jistě bychom
tímto způsobem získali cenné vodítko. Teď se zřejmě na nějakou
chvíli uklidnil… Opravdu? — Neozval se snad ten divoký výkřik od
něho?
Ošetřovatel vrazil prudce do pokoje a hlásil, že Renfielda stihla
nějaká nehoda. Zaslechl výkřik, a když vběhl dovnitř, našel ho, jak
leží úplně zakrvácený, obličejem na podlaze. Musím okamžitě k němu…

kapitola 21/
DENÍK Dr. SEWARDA
3. října. — Pokusím se teď napnout paměť a zaznamenat přesně
vše, co se udalo od posledního zápisu. Musím si vzpomenout na každou sebemenší podrobnost, ani jednu nesmím vynechat, a budu postupovat rozvážně.
Když jsem vešel do Renfieldova pokoje, ležel pacient na levém
boku na zemi v lesknoucí se kaluži krve. Jak jsem s ním chtěl pohnout, spatřil jsem, že je těžce zraněn; jednotlivé části těla jako by
ani k sobě nepatřily, což se neprojevuje ani při klinické smrti. Když
jsme ho položili naznak, zjistil jsem, že má obličej strašně pohmožděný, jako by mu jím někdo tloukl o podlahu — ta kaluž krve pocházela právě ze zranění na obličeji. Jak jsme ho obraceli, řekl mi ošetřovatel, který u něho klečel:
„Pane doktore, řekl bych, že má něco s páteří. Podívejte se, má
ochrnutou pravou ruku i pravou nohu a půlku obličeje.“ Ošetřovatel

- 274 -

vůbec nechápal, jak k něčemu takovému mohlo dojít. Byl zřejmě
úplně zmaten, svraštil čelo a pravil:
„Dvě věci mi tady nejdou na rozum. Klidně si mohl potlouci obličej tím, že bil hlavou o zem. Jednou jsem viděl, jak to provedla nějaká ženská v eversfieldském blázinci dřív, než jí v tom někdo mohl
zabránit. A jestli měl pořádný záchvat, tak mohl vypadnout z lůžka a
zlomit si vaz. Ale za živého Boha si neumím představit, jak mohlo
dojít k obojímu. Kdyby si zlomil vaz, nemohl by bít hlavou o zem; a
kdyby měl obličej pohmožděný ještě předtím, než vypadl z postele,
pak by někde musely být nějaké stopy.“ Vyzval jsem ho:
„Běžte k doktorovi Van Helsingovi a požádejte ho, aby byl tak
laskav a přišel sem. Chci s ním teď hned mluvit.“ Ošetřovatel odběhl
a za několik minut se objevil profesor v županu a trepkách. Když
spatřil Renfielda ležet na podlaze, na několik minut se na něho pozorně zahleděl a otočil se ke mně. Myslím, že mi vyčetl z očí mé
myšlenky, protože velmi klidně pronesl několik slov, jasně určených
pro ošetřovatele:
„Ach, jak nepříjemná nehoda! Bude ho třeba bedlivě střežiti a
ošetřovati. Postaráme se o něj společně, napřed se však půjdu obléci.
Počkejte, prosím, vrátím se za okamžik.“
Pacient teď chroptěl a bylo zcela jasné, že utrpěl nějaké vážné
zranění. Van Helsing se vrátil překvapivě rychle a přinesl brašnu s
chirurgickými nástroji. Zřejmě všechno už promyslel a rozhodl; dřív
než pohlédl na pacienta, zašeptal mi:
„Pošlete ošetřovatele pryč! Až se Renfield po operaci probere,
musíme s ním býti sami.“ Pravil jsem proto:
„To prozatím stačí, Simmonsi. Učinili jsme všechno, co se dalo
udělat. Pokračujte raději v obchůzce a doktor Van Helsing ho bude
operovat. Kdyby se někde dálo něco neobvyklého, hned mě zpravte!“
Po ošetřovatelově odchodu jsme podrobili pacienta pečlivé prohlídce. Zranění obličeje byla pouze povrchová; vážným zraněním
byla fraktura kosti lebeční, zasahující celou motorickou oblast. Profesor chvíli přemítal a pak řekl:
„Musíme co nejvíce snížiti tlak a uvésti ho do normálního stavu.
Tempo výronu nasvědčuje, že zranění je velmi vážné; je zřejmě zasažena celá motorická oblast. Výron do mozku se bude rychle zvět- 275 -

šovati; musíme proto trepanovati dřív, než bude pozdě.“ Při jeho
slovech se ozvalo slabé klepání na dveře. Přikročil jsem k nim a otevřel je; na chodbě stáli Arthur a Quincey, oba v pyžamu a trepkách.
„Zaslechl jsem, jak váš ošetřovatel zašel k doktoru Van Helsingovi a informoval ho o té nehodě,“ řekl Arthur. „Probudil jsem proto
Quinceyho, vlastně jsem se u něho zastavil, protože stejně nespal.
Věci se vyvíjejí příliš rychle a příliš podivně, než aby se v tyhle dny
dalo klidně spát. Zítra v noci se nejspíš všechno začne odehrávat
jinak než dosud. Budeme asi muset víc než předtím čerpat z minulosti a také předvídat. Smíme vejít?“ Přikývl jsem a přidržel jim dveře;
sotvaže vešli, opět jsem zamkl. Když Quincey viděl pacientovu polohu a stav a všiml si hrozné kaluže na podlaze, vyhrkl soucitně:
„Panebože! Co se mu to stalo? To je ale chudák!“ Stručně jsem ho
informoval a dodal, že podle našeho názoru nabude po operaci vědomí — alespoň na chvíli. Quincey a lord Godalming přistoupili k
posteli a usedli na pelest; mlčky jsme vyčkávali.
„Budeme čekati tak dlouho, až zjistíme nejvhodnější místo pro
provedení trepanace,“ usoudil Van Helsing. „Pak co nejrychleji a
nejúplněji odstraníme krevní sraženinu; krvácení do mozku zcela
jasně pokračuje.“
Minuty čekání se zoufale vlekly. Srdce se mi svíralo úzkostí a z
Van Helsingovy tváře jsem vyčetl, že i on má strach nebo alespoň
úzkost z budoucího vývoje. Hrozil jsem se slov, která možná od Renfielda uslyšíme. Neodvažoval jsem se přemýšlet, ale stejně jako lidé,
kteří prý slyšeli zvonit sami sobě hranu, jsem tušil, co se stane. Chudák Renfield oddychoval přerývaně a téměř neslyšně. Každou chvíli
se zdálo, že otevře oči a promluví; ale pak zase pomalu zachroptěl a
znovu upadl do nehybné strnulosti. Jsem sice zvyklý pohledu na nemocné a umírající, ale tohle napětí mě stále víc a víc zmáhalo. Zdálo
se mi, že slyším tlukot vlastního srdce, krev se mi hnala do spánků a
bušila v nich jako kladivo. Ticho se pomalu stávalo nesnesitelné.
Hleděl jsem z jednoho na druhého a ze zrudlých obličejů a potem
skropených čel jsem poznal, že všichni prožíváme stejnou trýzeň.
Svíralo nás nervové napětí, jako by se ve chvíli, kdy to nejméně budeme očekávat, měl nad námi mocně rozeznít nějaký zvon zkázy.

- 276 -

Konečně se dostavila chvíle, kdy bylo jasné, že pacientovi mizí
poslední síly; každou chvíli už mohl nastat exitus. Pohlédl jsem na
profesora a zachytil jeho pohled, upřený na mě. S vážnou tváří promluvil:
„Už nemůžeme ztráceti čas. Jeho slova snad spasí mnoho lidských
životů; při tomto čekání jsem si to uvědomil. V sázce je možná i duše
toho člověka! Trepanaci provedeme těsně nad uchem.“ A bez dalšího
začal operovat. Několik krátkých chvil dýchal Renfield trhavě, pak
se mu vydral z prsou vzdech tak dlouhý, že mu div neroztrhl plíce.
Náhle otevřel oči a upřel na nás vytřeštěný, bezmocný pohled. Po
několika okamžicích se mu v nich objevil výraz radostného překvapení a ze rtů mu vyklouzl povzdech úlevy. Škubl sebou a zašeptal:
„Pane doktore, budu klidný. Přikažte, aby mi svlékli svěrací kazajku. Měl jsem hrozný sen a jsem z něho tak zesláblý, že se ani nemohu hýbat. Co se mi stalo s obličejem? Je celý opuchlý a odporně
páchne.“ Pokusil se pohnout hlavou; protože se mu však námahou
zase začaly oči obracet v sloup, narovnal jsem mu ji do původní polohy. Nato ho Van Helsing klidným a vážným hlasem vyzval:
„Vypravujte nám svůj sen, pane Renfielde.“ Jak zraněný zaslechl
profesorův hlas, přes všechna zmrzačení se mu rozjasnila tvář a řekl:
„To je pan doktor Van Helsing. Jak milé od vás, že jste tady. Podejte mi trochu vody, mám úplně okoralé rty. Pokusím se vám
všechno povědět. Zdálo se mi…“ a vtom se odmlčel, jako by znovu
omdléval. Zavolal jsem tiše na Quinceyho: „Brandy — je v mé pracovně — rychle!“ Quincey vyběhl a vrátil se s lahví brandy, džbánem vody a sklenicí. Smočili jsme mu vyprahlé rty a pacient se rychle vzpamatoval. Jeho zubožený, poraněný mozek však zatím zřejmě
pracoval; jakmile totiž nabyl vědomí, upřel na mě pronikavý pohled
plný zoufalé nejistoty, na který nikdy nezapomenu, a řekl:
„Nesmím sám sebe klamat; nebyl to žádný sen, nýbrž hrozná skutečnost.“ Pak zatěkal očima po pokoji, a když mu pohled ulpěl na
dvou postavách, trpělivě sedících na okraji lůžka, pokračoval:
„Kdybych si nebyl jist, jistě bych k tomu musel dospět už proto,
že tu vidím tyto oba pány.“ Na chvilku zavřel oči — nikoli z bolesti
či ospalosti, nýbrž vědomě, jako by chtěl sebrat všechny síly —, a
když je znovu otevřel, vyhrkl mnohem rozhodněji než kdy předtím:
- 277 -

„Rychle, pane doktore, rychle! Umírám! Cítím, že mi zbývá již
jen několik minut, a pak se musím vrátit do smrti — nebo do něčeho
ještě horšího! Navlhčete mi znovu rty! Musím vám ještě něco říci
dřív, než zemřu nebo než alespoň zemře můj nebohý rozdrcený mozek. Děkuji vám! Stalo se to po vašem odchodu tehdy večer, kdy
jsem vás prosil, abyste mě odsud propustil. Nemohl jsem tehdy mluvit, cítil jsem, že mám jazyk spoután; jinak jsem však byl tehdy zcela
normální, tak jako teď. Když jste odešel, byl jsem dlouho hrozně
zoufalý, snad několik hodin. Pak se ve mně rozhostil náhlý mír. Mozek jako by mi zase vychladl a já jsem si uvědomil, kde jsem. Slyšel
jsem štěkat psy za naším domem, nikoli však tam, kde byl On.“ Van
Helsing při jeho slovech ani nemrkl, jenom zatápal po mé ruce a
pevně ji stiskl. Nic však nedal najevo, jen lehce kývl a Renfielda tiše
vybídl: „Pokračujte!“ Renfield tedy hovořil dál:
„Objevil se u okna v mlze, tak jak jsem ho už viděl vícekrát; jenže
tentokráte se zhmotnil, nebyl to duch, a oči se mu divoce leskly jako
rozhněvanému člověku. Jeho rudá ústa se usmívala, a když se obrátil
a pohlédl ke stromořadí, odkud se ozýval štěkot, zablýskly se mu bílé
zuby v měsíčním svitu. Zpočátku jsem ho nechtěl vyzvat, aby vešel,
ačkoli jsem věděl, že si to přeje — tak jak si to přál celou dobu. Potom mi začal všelicos slibovat — nikoli ovšem slovy, ale tím, že mi
to předváděl.“ Zde ho profesor přerušil:
„Jak?“
„Zhmotňoval to; právě tak mi posílal mouchy, když svítilo slunce.
Velké tučné mouchy s tmavomodrými a šedými křidélky a v noci mi
posílal velké můry s lebkou a zkříženými hnáty na zádech.“ Van
Helsing přikývl a bezděčně mi pošeptal:
„Acherontia atropos z čeledi Sphingidae — vy ho nazýváte lišaj
smrtihlav.“ Pacient bez přestávky pokračoval:
„Potom začal šeptat: ‚Krysy, krysy, krysy! Stovky, tisíce, milióny
krys, a každá je život sám; a psi, kteří je požírají, a rovněž kočky!
Samé životy! S rudou krví, obsahující roky života — a ne ubohé
bzučící mouchy!‘ Vysmál jsem se mu, protože jsem chtěl vidět, co
dokáže. Pak se z dáli za temnými stromy ozvalo v jeho domě vytí
psů. Pokynul mi, abych přistoupil k oknu. Vstal jsem, pohlédl ven,
on pozdvihl ruce a mně připadalo, že něco volá, aniž promluvil. Přes
- 278 -

trávník se přihnala jako ohnivý jazyk černá záplava; on pak rozhrnul
mlhu doleva i doprava a já jsem spatřil tisíce krys s očima rudě
žhnoucíma — jako byly jeho, jen menší. Nato zvedl ruku a všechny
se zastavily. Zdálo se mi, že říká: ‚Všechny tyto životy ti dám, a
mnoho dalších a větších ti budu dávat po nesčetná staletí, jestliže
přede mnou padneš na kolena a budeš mě uctívat.‘ Potom se mi zdálo, že mi zahalil oči červený mrak, rudý jako krev, a než jsem si uvědomil, co dělám, pootevřel jsem okno a vyzval ho: ‚Vejdi, Pane a
Mistře!‘ Krysy už zmizely, a ačkoli okno bylo pootevřeno jenom tak
na jeden palec, vklouzl do pokoje stejně kradmo jako měsíc, když ke
mně vnikal i každou nepatrnou skulinkou a stával přede mnou v celé
své velikosti a slávě.“
Hlas mu slábl; navlhčil jsem mu tedy znovu rty kořalkou. Když se
znovu rozhovořil, navázalo jeho vyprávění o kus dál; paměť mu
zřejmě pracovala i ve chvílích odmlčení. Chtěl jsem se vrátit k místu,
kde přestal, ale Van Helsing mi pošeptal: „Nechte ho býti, nepřerušujte ho! Nemůže se navraceti, a jakmile by ztratil nit, třeba by ani už
nemohl pokračovati.“
„Čekal jsem tehdy celý den, že mi vzkáže,“ rozhovořil se Renfield, „ale nic mi neposlal, ani mušku, a když vyšel měsíc, byl jsem
už na něho pořádně rozzloben. Když pak vklouzl dovnitř oknem,
ačkoli bylo zavřeno, a ani nezaklepal, dostal jsem na něho zlost.
Osopil se na mě, z mlhy na mě vyhlédla jeho bílá tvář se žhnoucíma
rudýma očima; a On šel dál, jako by mu tady všechno patřilo a já
nebyl ničím. Jak mě míjel, páchl dokonce zcela jinak než jindy. Nedokázal jsem ho zadržet. Zřejmě právě tehdy přišla paní Harkerová
do pokoje.“
Oba muži sedící na lůžku vstali, přešli přes pokoj a zůstali stát za
ním. Nemohl je vidět, ale oni tam lépe slyšeli. Oba mlčeli, jen profesor sebou trhl a zachvěl se; obličej se mu však ještě víc zachmuřil a
zatvrdil. Renfield si ničeho nevšiml a pokračoval:
„Dnes odpoledne, když mě paní Harkerová přišla navštívit, vypadala zcela jinak; připomínala mi zředěný čaj.“ Sevřelo se nám srdce,
ale nikdo neřekl jediné slovo; Renfield pokračoval:
„Nevěděl jsem, že tady je, teprve když promluvila; vypadala také
zcela jinak. O bledé lidi nestojím, mám rád lidi se spoustou krve v
- 279 -

žilách; a ona jako by o všechnu přišla. V té chvíli jsem si to neuvědomil, ale když odešla, začal jsem přemýšlet. Pochopil jsem, že jí
bere život, a to mě rozzuřilo.“ Cítil jsem, jak stejně jako já se otřásli i
ostatní; jinak jsme však zachovali klid. „Když tedy dnes v noci přišel, byl jsem už na něho přichystán. Viděl jsem, jak se mlha vkrádá
dovnitř, a pevně jsem ji popadl. Šílenci prý mají nadpřirozenou sílu,
a protože jsem si uvědomoval, že jsem šílenec — alespoň občas —
rozhodl jsem se své síly využít. A on ji vskutku pocítil, protože vystoupil z mlhy a pustil se se mnou do křížku. Svíral jsem ho pevně a
doufal jsem, že nad ním zvítězím; nepřál jsem si totiž, aby jí nadále
bral život. Jenže pak jsem mu pohlédl do očí, ty se do mě vpálily a
má síla se rozplynula jako voda. Vysmekl se mi, a když jsem se ho
pokusil zadržet, vyzdvihl mě do výše a mrštil mnou na zem. Přede
mnou vyvstal rudý mrak, ozval se hromový úder a mlha jako by proklouzávala pode dveřmi.“ Hlas mu slábl a dýchal stále trhaněji. Van
Helsing bezděčně vstal.
„Došlo tedy k nejhoršímu,“ prohlásil. „Je tady, a my víme proč.
Snad není dosud pozdě. Ozbrojme se — stejně jako tehdy v noci, ale
neztrácejme čas; ani vteřina nesmí přijíti nazmar!“ Nebylo vůbec
třeba vyjádřit slovy, čeho jsme se báli a co jsme tušili — věděli jsme
zcela jasně, co se stalo. Všichni jsme se rozeběhli do svých pokojů
pro předměty, které jsme měli, když jsme vnikli do domu hraběte
Draculy. Profesor nás se svými věcmi už čekal na chodbě a významně na ně ukázal.
„Nikdy je neodkládám a ponechám je u sebe tak dlouho, dokud s
touto nešťastnou záležitostí neskoncujeme. Buďte rovněž rozumní,
přátelé! Nemáme co činiti s obyčejným nepřítelem. Běda! Teď bude
muset trpěti i drahá paní Mina.“ Zarazil se, hlas mu selhal a já nevěděl, zda mě přemohl vztek nebo úděs.
Před dveřmi manželů Harkerových jsme se zastavili. Art a Quincey zaváhali a Quincey se otázal:
„Máme ji vůbec rušit?“
„Musíme,“ procedil Van Helsing mezi zuby. „Jestliže budou dveře zamčeny, vyrazíme je.“
„Nepoleká se? Nebývá přece zvykem vtrhnout k dámě do pokoje!“
- 280 -

„Máte pravdu jako vždycky,“ souhlasil Van Helsing, „jenže tady
jde o život nebo smrt. Lékař nečiní rozdílu mezi pokoji; a i kdyby
činil, tak dnes jsou pro mne všechny stejné. Kdyby se dveře neotevřely, až stisknu kliku, pak, příteli Johne, opřete se o ně ramenem a
zatlačte. A vy také, přátelé! Teď!“
Stiskl kliku, ale dveře nepovolily. Vrhli jsme se proti nim, s praskotem se otevřely a my vlétli střemhlav do pokoje. Profesor upadl;
zatímco se vzepřel na všechny čtyři a vstával, pohlédl jsem přes něj.
To, co jsem spatřil, mi vyrazilo dech. V týle se mi zježily vlasy a
srdce se mi téměř zastavilo.
Měsíc svítil tak jasně, že přes hustou žlutou záclonu bylo v pokoji
dost světla, aby bylo dobře vidět. Na loži u okna ležel Jonathan Harker, tvář měl zrudlou a těžce oddychoval, jako by byl omámen. U
pelesti vzdálenější postele klečela bíle oděná postava jeho ženy. Vedle ní stál vysoký hubený muž v černých šatech. Obličej měl od nás
odvrácen, jenže sotva jsme ho spatřili, hned jsme ho poznali — byl
to hrabě, jeho postoj i ta jizva na čele! Levou pěstí svíral paní Harkerové obě ruce a napjaté paže jí odtahoval od těla; pravou rukou jí
přidržoval hlavu v týle a tiskl si její obličej k hrudi. Její bílá noční
košile byla potřísněna krví a po Draculově obnažené hrudi, vystupující z rozhalené košile, stékala tenká stružka krve. Postoj těch dvou
hrůzně připomínal obrázek dítěte, které strká kotěti čumáček do misky s mlékem a nutí je pít. V okamžiku, kdy jsme vrazili do pokoje,
hrabě se obrátil a jako bleskem se mu na tváři rozhostil onen ďábelský výraz, o němž jsem už slyšel. Oči mu rudě vzplály příšerným
vztekem, široké nozdry bílého orlího nosu se rozšířily a rozechvěly a
ostré bílé zuby pod širokými rty zbrocenými krví se prudce sevřely
jako zuby šelmy. Divoce odhodil svou oběť na postel, kam dopadla
jako z výšky, obrátil se a vrhl se na nás. Jenže mezitím se již profesor
postavil na nohy a napřáhl proti němu obálku se svěcenou hostií.
Hrabě se prudce zarazil, stejně jako chudák Lucy před hrobkou, a
začal couvat. Zdvihli jsme své křížky, vykročili proti němu a hrabě
ustupoval. V té chvíli velký černý mrak, plující po obloze, zakryl
měsíc, a v zákmitu plynového plamínku, který rozžal Quincey zápalkou, jsme spatřili už jen obláček řídké mlhy. Vytrácela se nám před
očima pode dveřmi, které se zabouchly hned poté, co jsme je násilím
- 281 -

otevřeli. Van Helsing, Art a já jsme přiskočili k paní Harkerové, která se právě nadechla a vyrazila výkřik tak divoký, pronikavý a zoufalý, že mi zřejmě bude do smrti znít v uších. Několik vteřin ležela
bezvládně a zhrouceně. Obličej měla smrtelně bledý a jeho bělost
ještě zdůrazňovala krev, rozmazaná na rtech, tvářích a bradě; z hrdla
jí prýštil tenký pramínek krve. Oči měla vytřeštěné šílenou hrůzou.
Pak si přikryla obličej ubohýma pohmožděnýma rukama, na jejichž
bledé kůži byly zarudlé stopy hrozného stisku hraběte Draculy, a
zpod nich vytryskl tichý zoufalý sten, vyjadřující bezmezné utrpení,
které se už předtím projevilo hrozným výkřikem. Van Helsing přikročil k lůžku a přes paní Harkerovou opatrně přetáhl přikrývku. Art
se na ni na okamžik soucitně zahleděl a pak vybělil z pokoje. Van
Helsing mi zašeptal:
„Jonathan je ve strnulosti, jakou, jak víme, dokáže přivoditi upír.
S ubohou paní Minou zatím nemůžeme nic počíti, dokud se nevzpamatuje. Jeho však musím probuditi.“ Namočil cíp ručníku do studené
vody a začal ho pleskat přes obličej. Jeho žena si zatím celou dobu
přikrývala rukama tvář a srdceryvně naříkala. Vytáhl jsem záclonu a
vyhlédl z okna. V jasné měsíční záři jsem zahlédl Quinceyho Morrise, jak běží přes trávník a skrývá se ve stínu obrovitého tisu. Nechápal jsem, proč si tak počíná, jenže vtom jsem zaslechl Harkera krátce
vykřiknout; už se částečně probíral k vědomí, otočil jsem se tedy k
lůžku. Ve tváři měl, jak se ostatně dalo očekávat, výraz vyděšeného
údivu. Několik vteřin byl ještě omámen, ale potom rázem nabyl plného vědomí a vztyčil se. Prudký pohyb vyburcoval jeho manželku,
ta se k němu obrátila s rozpřaženými pažemi, jako by ho chtěla obejmout, jenže vzápětí jí paže sklesly, lokty přitiskla k tělu, dlaněmi si
přikryla obličej a tak se rozvzlykala, až se začala pod ní zachvívat
postel.
„Co tohle proboha znamená?“ vyhrkl Harker. „Doktore Sewarde,
doktore Van Helsingu, co se děje? Co se stalo? Jaké neštěstí? Mino,
miláčku, co je ti? Co ta krev? Můj Bože, můj Bože, to už to došlo tak
daleko?“ Vrhl se na kolena a začal lomit rukama. „Pane Bože, pomoz
nám! Pomoz jí, ach, pomoz jí!“ Pak rázně seskočil z postele a začal
na sebe házet šaty — jeho mužný charakter se probudil a lačnil po
činu. „Co se stalo? Povězte mi všechno!“ vyhrkl. „Doktore Van Hel- 282 -

singu, vím, že máte Minu rád. Ach, udělejte něco pro její záchranu.
Přece ještě nemůže být pozdě! Dejte na ni pozor a já ho zatím půjdu
hledat.“ Ale jeho žena, zdrcená hrůzou, strachem a zoufalstvím, si
vtom uvědomila nebezpečí, které mu hrozí, zapomněla na vlastní
trýzeň, energicky ho sevřela a zvolala:
„Ne! Ne! Nesmíš mě opustit, Jonathane! Bůh ví, jak strašně jsem
dnes v noci trpěla, a to jsem se nemusela obávat, že on ti ublíží. Musíš zůstat u mne. Zůstaň s našimi přáteli, oni tě ochrání.“ Byla téměř
bez sebe. Jonathan ustoupil, paní Mina ho strhla k sobě na pelest a
pevně se k němu přitiskla.
Van Helsing a já jsme se pokusili oba uklidnit. Profesor pozvedl
svůj malý zlatý křížek a s obdivuhodným sebeovládáním pravil:
„Nemějte obavy, má drahá. Jsme tady, a dokud je s vámi toto,
nemůže se vám přihoditi nic zlého. Dnešní noc vám už nic nehrozí;
teď se musíme všichni uklidniti a poraditi se.“ Mina se zachvěla a
mlčky položila manželovi hlavu na prsa. Když ji pozdvihla, byla jeho
noční košile zbrocena krví na místě, kde se jí dotkly její rty a kam
dopadly kapky z nepatrně rozevřené ranky na hrdle. Sotva to zahlédla, odtrhla se od Jonathana, tiše zasténala a mezi vzlyky šeptala:
„Jsem nečistá, nečistá! Nikdy víc se ho již nesmím dotknout nebo
ho políbit! Ach, proč jenom muselo dojít k tomu, že teď jsem já jeho
největším nepřítelem a člověkem, jehož by se měl nejvíce obávat?“
Nato jí Jonathan rázně odpověděl:
„Nesmysl, Mino! Že se nestydíš něco takového vyslovit! Nic podobného už od tebe slyšet nechci a určitě už neuslyším! Ať mě Bůh
soudí a podle zásluhy potrestá ještě větším utrpením, než jaké teď!
snáším, jestliže připustím, abych kdy mezi nás postavil třebas jedinou myšlenku nebo čin!“ Rozpřáhl náruč a přivinul si ji k hrudi;
chvíli tam spočívala a vzlykala. Jonathan na nás hleděl přes její sklopenou hlavu, oči měl zavlhlé, chřípí se mu chvělo a ústa mu ztvrdla,
jako by byla ocelová. Její vzlykot pomalu ustával a slábl. Nato mě
Jonathan oslovil s vynuceným klidem, který mu zřejmě rozechvíval
nervy až do krajnosti:
„A teď mi, doktore Sewarde, všechno povězte! To hlavní znám až
příliš dobře; povězte mi podrobně, jak se to odehrálo.“ Vylíčil jsem
mu přesný sled událostí; naslouchal mi se zdánlivou netečností. Když
- 283 -

jsem mu však popisoval, jak hrabě krutýma rukama přidržoval jeho
ženu v oné strašné a odporné poloze, s ústy přitisknutými k otevřené
ráně na jeho hrudi, chřípí se mu rozechvěla a oči zaplály. Zjistil jsem,
že ji i v této chvíli něžně a láskyplně hladí po rozcuchaných vlasech,
ale nad její sklopenou hlavou se mu křivila bledá tvář prudkým hněvem. Sotva jsem domluvil, zaklepali Quincey a Godalming na dveře.
Na naše vyzvání vešli. Van Helsing na mě tázavě pohlédl. Pochopil
jsem, oč mu jde — zda máme využít jejich příchodu, abychom pokud
možno odvrátili myšlenky nešťastných manželů od jejich problému.
Souhlasně jsem přikývl a Van Helsing se obou příchozích zeptal, co
viděli či udělali. Lord Godalming odvětil:
„Nenašel jsem ho nikde na chodbě ani v žádném z našich pokojů.
Nahlédl jsem také do pracovny; tam sice pobyl, ale už zmizel. Zato
však…“ Pohlédl na nešťastnou zhroucenou postavu na posteli a zarazil se. Van Helsing ho vážně vyzval: „Jen pokračujte, příteli Arthure.
Teď už před sebou nebudeme nic skrývati. Dnes už spočívá naše
naděje jenom v tom, že budeme všichni znáti všechno. Mluvte bez
zábran!“ Arthur proto pokračoval:
„Byl v pracovně, a ačkoli se tam mohl zdržet jen několik vteřin,
udělal z ní úplnou kůlničku na dříví! Všechny rukopisy jsou spáleny,
nad bílým popelem plápolaly modré plamínky, do ohně hodil i válečky z vašeho fonografu. Vosk z nich umožnil, že všechno hořelo
jako louč.“ Přerušil jsem ho: „Naštěstí máme v sejfu další kopii.“
Arthurovi se na okamžik rozjasnila tvář, ale vzápětí zachmuřeně pokračoval: „Seběhl jsem hned dolů, ale nespatřil jsem po něm ani stopu. Nahlédl jsem i do Renfieldova pokoje, ale ani tam nebylo nic
nového než…“ Znovu se zarazil. „Pokračujte!“ vyzval ho Harker.
Arthur sklopil hlavu, olízl si rty a dodal: „… než že ten chudák je
mrtev.“ Paní Harkerová svěsila hlavu, přelétla nás všechny pohledem
a smutně řekla:
„Děj se vůle boží!“ Měl jsem pocit, že Arthur něco zamlčel; ale
protože si tak zřejmě počínal úmyslně, neozval jsem se. Van Helsing
se obrátil k Morrisovi a otázal se:
„A co nám povíte vy, příteli Quincey?“
„Moc toho nebude,“ odpověděl. „Ale snad to bude mít nějaký význam, jenže zatím to nemohu posoudit. Řekl jsem si, že by bylo zá- 284 -

hodno vědět, kam hrabě odejde, až opustí tento dům. Nespatřil jsem
ho; ale z Renfieldova okna jsem viděl vylétnout netopýra a zamířit k
západu. Myslel jsem si, že se v nějaké podobě vrátí do Carfaxu, jenže
on zřejmě vyhledal nějaký jiný úkryt. Dnes v noci se už nevrátí; obloha na východě rudne a úsvit je nablízku. Musíme celou věc podniknout až zítra!“
Poslední slova procedil mezi zuby. Na několik minut se rozhostilo
ticho a mně připadalo, že slyším tlukot našich srdcí. Van Helsing
položil jemně ruku na hlavu paní Harkerové.
„A teď, paní Mino — ubohá, předrahá paní Mino —, nám vyličte
přesně, co se stalo. Bůh sám ví, že vám nechci způsobiti bolest, jenže
je nutno, abychom to všichni zvěděli. Neboť teď víc než kdy jindy
musí býti všechno vykonáno rychle, rázně a s největší důkladností.
Dá-li Bůh, je den, který tohle všechno musí ukončiti, už blízko, a
tady máme příležitost k dalšímu životně důležitému poznání!“
Ubohá, drahá paní Harkerová se zachvěla, úžeji se přivinula k
manželovi a ještě hlouběji sklonila hlavu k jeho hrudi. Bylo zřejmé,
že její nervy byly napjaty do krajnosti. Potom hlavu hrdě vztyčila a
vztáhla ruku k Van Helsingovi. Ten ji uchopil, sklonil se nad ní,
uctivě ji políbil a pevně podržel. Druhou ruku jí držel manžel a zároveň ji objímal paží, jako by ji chránil. Po chvíli, kdy si zřejmě urovnávala myšlenky, spustila:
„Vzala jsem si uspávací prostředek, který jste mi tak laskavě namíchal, ale nějak nechtěl a nechtěl působit. Připadalo mi, že jsem
dokonce čilejší, a do mysli se mi začaly vkrádat tisíce hrůzných
představ — všechny související se smrtí, upíry, krví, bolestí a utrpením.“ Její manžel mimoděk zasténal, ale paní Mina se k němu obrátila a láskyplně řekla: „Netrap se, miláčku. Musíš být statečný a silný,
abys mi pomohl přestát tento těžký úděl. Kdybys věděl, jak nadlidské
úsilí musím vyvinout, abych vůbec o té strašné věci mohla mluvit,
jistě bys pochopil, jak velice potřebuji tvou pomoc. Nuže, pochopila
jsem, že musím vlastní vůlí dopomoci léku, aby účinkoval, jestli mi
má vůbec prospět, a nutila jsem se tvrdě usnout. Spánek se zřejmě
dostavil poměrně brzy, protože si už na víc nevzpomínám. Jonathanův příchod mě zřejmě neprobudil; když jsem se totiž probrala, ležel
už vedle mne. V pokoji byla zase ona řídká bílá mlha, kterou jsem už
- 285 -

spatřila nedávno. Počkejte, vždyť jsem zapomněla, že o tom nevíte;
přečtete si to v mém deníku. Ukáži vám ho později. Zmocnila se mě
stejná nevysvětlitelná hrůza, jaká mě už přepadla tehdy, a zase jsem
cítila, že je někdo v místnosti. Obrátila jsem se, abych probudila Jonathana. Ten však spal tak tvrdě, jako by si uspávací prostředek vzal
on, a nikoli já. Velmi mě to vylekalo a zděšeně jsem se rozhlédla. A
tu mě opustila všechna naděje: vedle lůžka stál vysoký, hubený, černě oděný muž. Připadalo mi, že snad vystoupil z mlhy — či spíše že
se mlha zhmotnila do jeho postavy, úplně totiž zmizela. Poznala jsem
ho okamžitě podle vašeho popisu. Ta voskově bledá tvář, ten orlí
nos, ostře ohraničený bílým proužkem světla, ty rozevřené rudé rty,
odhalující bílé ostré zuby, ty rudé oči o nichž se mi tehdy ve Whitby
zdálo, že je vidím v paprscích zapadajícího slunce, odrážejícího se od
oken kostela Panny Marie. Také jsem poznala rudou jizvu na čele,
kam ho uhodil Jonathan. Na okamžik se mi srdce zastavilo a určitě
bych byla vykřikla, byla jsem však jako ochromena. Vtom ukázal na
Jonathana a ostře na mě zasykl:
‚Ticho! Při sebemenším hlesnutí ho popadnu a před tvýma očima
mu roztříštím hlavu!‘ Byla jsem tak zděšena a zmatena, že jsem se
nezmohla na jediné slůvko. S pohrdavým úsměškem mi položil ruku
na rameno, pevně je sevřel, druhou rukou mi odhalil hrdlo a řekl:
‚Napřed malé občerstvení jako odměnu za vynaloženou námahu.
Můžeš být zcela klidná; není to ani poprvé, ani podruhé, kdy mi tvé
žíly pomohou uhasit žízeň!‘ Byla jsem jako omámena a kupodivu
jsem mu v tom ani nechtěla bránit. Tohle se zřejmě děje pokaždé,
když se dotkne své oběti, a je to asi součást té hrozné kletby.“ Její
manžel znovu zasténal. Mina mu pevněji sevřela ruku, soucitně na
něho pohlédla, jako by tím postiženým byl on, a pokračovala:
„Cítila jsem, jak mi ubývá sil, a téměř jsem omdlela. Nevím, jak
dlouho ta hrůza trvala, ale jistě uplynulo hodně času, než ta svá
hnusná, odporná a záštiplná ústa ode mne odtrhl. A tu jsem viděla,
jak z nich kape čerstvá krev!“ Vzpomínka ji na okamžik přemohla;
sklesla, a kdyby ji manžel nepodepřel, snad by se sesula na zem. S
velkým úsilím se vzchopila a pokračovala:
„Nato mi výsměšně řekl: ,I ty jsi tedy kula pikle proti mně! Pomáhalas těm mužům mě štvát a křížit mé plány! Teď už tedy víš,
- 286 -

stejně jako oni už vědí částečně a zanedlouho budou vědět úplně, co
to znamená postavit se mi do cesty! Měli raději šetřit své síly a použít je doma! Zatímco kuli pikle proti mně — proti mně, kdo poroučel
celým národům, za ně snoval intriky a válčil sta let předtím, než se
oni narodili —, já jim je mařil. Proto jsi nyní ty, kterou milují nejvíce, masem mého masa, krví mé krve, jsi se mnou spřízněna, na čas
mi budeš štědrým vinným lisem a později se staneš mou družkou a
pomocnicí! Ale i ty budeš odměněna, protože mezi nimi nebude ani
jednoho, kdo by ti později neposloužil! Jenže teď budeš potrestaná za
to, cos provedla! Pomáhalas jim křížit mé plány; nyní se pokaždé
dostavíš na mé zavolání. Kdykoli ti můj mozek vzkáže ‚Přijď!‘ přejdeš na tuto výzvu pevninu či moře. A proto ještě toto!“ Při těchto
slovech si rozepnul košili a dlouhým ostrým nehtem si otevřel žílu na
prsou. Když z ní začala tryskat krev, jednou rukou mi pevně sevřel
obě ruce, druhou mě uchopil za krk a přitiskl ústa k ráně, takže jsem
se musela buď udusit, nebo polknout trochu té… můj Bože, můj Bože, co jsem to učinila? Čím jsem se provinila, že si zasloužím takový
osud? Já, která jsem se po všechny dny svého života snažila kráčet
cestami pokory a spravedlnosti? Bože, buď mi milostiv! Shlédni dolů
na ubohou duši, které hrozí nebezpečí horší než smrt, a smiluj se nad
těmi, kdo ji mají rádi!“ A začala si otírat rty, jako by je chtěla očistit
od poskvrnění.
Zatímco vyprávěla své hrůzné zážitky, začalo na východě svítat a
všechno kolem se rozjasňovalo. Harker byl zamlklý, a ani se nepohnul, ale při onom strašném líčení se mu na obličeji rozhostil
chmurný stín, který jako by v ranním světle ještě více potemněl, a
když se objevily první červánky nadcházejícího úsvitu a dopadly na
jeho tvář, temně se odrážela od jeho zbělelých vlasů.
Domluvili jsme se, že dokud se zase nesejdeme a nedomluvíme
další postup, bude jeden z nás vždy v blízkosti nešťastné dvojice.
Jedním jsem si jist: žádný dům, na který dnes budou po celou
dlouhou dráhu denního oběhu dopadat paprsky právě vycházejícího
slunce, není tak nešťastný jako náš!

- 287 -

kapitola 22/
DENÍK JONATHANA HARKERA
3. října. — Musím něco dělat, jinak se asi zblázním; proto raději
píši deník. Teď je šest hodin a za půl hodiny se máme sejít v pracovně a něco pojíst; dr. Van Helsing a dr. Seward jsou totiž toho názoru, že můžeme nasadit všechny síly jen tehdy, jestliže něco sníme.
Bůh ví, že dnes musíme vydat ze sebe to nejlepší. Musím využít každé volné chvíle ke psaní, jinak bych musel přemýšlet. Musím zaznamenat všechno, od nejnepatrnějších věcí k nejdůležitějším. Možná že
se nakonec nejvíc poučíme právě z maličkostí. Všechno, co jsme se
zatím dozvěděli, ať šlo o drobnosti nebo věci důležité, nemohlo zabránit hroznému osudu, který stihl Minu a mě. Musíme však doufat a
věřit. Chudáček Mina mi právě řekla — a přitom jí slzy stékaly po
tvářích —, že naše víra se musí osvědčit v utrpení a protivenství, že
nesmíme přestat věřit a že Bůh nám bude pomáhat až do konce! Do
konce! Ach, můj Bože, do jakého konce…? K dílu! K dílu!
Když se dr. Van Helsing a dr. Seward vrátili od ubohého Renfielda, začali jsme důkladně uvažovat o dalších krocích. Napřed nám
dr. Seward sdělil, že v noci sešel s dr. Van Helsingem dolů do pokoje
k Renfieldovi a našli ho, jak leží zhroucen na podlaze. Obličej měl
samou ránu a vaz zlomený.
Dr. Seward se zeptal ošetřovatele, který měl službu na chodbě,
zda něco slyšel. Ten prohlásil, že právě seděl — přiznal se, že napůl
v dřímotě —, když z pokoje zaslechl hlučná slova a nato Renfield
několikrát vykřikl: „Panebože! Panebože! Panebože!“ Nato se ozval
hluk pádu, a když vběhl do místnosti, ležel už Renfield obličejem na
podlaze, tak jak ho viděli oba lékaři. Van Helsing se otázal, zda slyšel „hlasy“ nebo „hlas“; ošetřovatel prohlásil, že vlastně neví. Zpočátku mu prý připadalo, že slyší dva hlasy, ale protože v pokoji nikdo
jiný nebyl, musel to zřejmě být jen jeden. Bude-li třeba, je ochoten
odpřisáhnout, že slovo „Panebože!“ vykřikl pacient. Když jsme osaměli, upozornil nás dr. Seward, že před ošetřovatelem nechtěl věc
dále rozebírat; je přece třeba posoudit otázku soudního ohledání.
Vyrukovat s pravdou by vůbec nemělo smysl, stejně by jí nikdo ne- 288 -

věřil. Proto byl toho názoru, že by na podkladě ošetřovatelovy výpovědi mohl v úmrtním listu uvést jako příčinu smrti pád z lůžka. A
kdyby snad ohledavač mrtvol na tom trval, došlo by k úřednímu
ohledání, a to by nutně vedlo k stejnému výsledku.
Potom jsme začali hovořit o tom, jak budeme dále postupovat.
Předně jsme rozhodli, že do všeho opět zasvětíme Minu a vůbec nic
— byť sebebolestnějšího — jí už nebudeme zatajovat. Mina s tím
souhlasila a pokládala to za rozumné. Dojalo mě, jak je přes své utrpení a hluboké zoufalství statečná. „Nic se mi už nesmí zatajovat,“
prohlásila. „Běda, už jsme toho vytrpěli příliš mnoho. A navíc snad
už neexistuje na světě nic, co by mi mohlo způsobit ještě větší bolest,
než jakou jsem prožila a než jakou teď prožívám. Cokoli se stane,
musí mi to dodat novou naději a novou odvahu!“ Van Helsing se na
ni při těchto slovech upřeně zahleděl a znenadání se jí klidně zeptal:
„Poslyšte, drahá paní Mino, vy se nebojíte, že? O sebe strach nemáte, ale bojíte se, abyste po tom, co se stalo, neublížila nám všem!“
Tvář jí zvážněla a při odpovědi jí oči zaplály odhodlaností mučednice. „Ach ne! Už jsem se rozhodla!“
„K čemu?“ zeptal se laskavě. My jsme mlčeli; každý z nás měl nejasnou představu, co tím myslí. Její odpověď byla přímá a prostá,
jako by konstatovala prostý fakt:
„Jakmile v sobě zjistím sebemenší náznak toho, že bych mohla
ublížit někomu, koho miluji — a budu se velmi pozorně sledovat —,
zemru!“
„Přece byste si nevzala život?“ zděsil se Van Helsing.
„Udělala bych to; pokud by tu ovšem nebyl přítel, který by mě z
lásky ušetřil tak velké bolesti a tak zoufalého kroku!“ Přitom se na
něho významně podívala. Dosud seděl, ale teď vstal, přistoupil k ní,
položil jí ruku na hlavu a slavnostním hlasem prohlásil:
„Mé dítě, existuje takový člověk, který by to učinil, kdyby to mělo
býti pro vaše dobro. Já sám bych si před Bohem zodpověděl, kdybych vám musel v tu chvíli připraviti lehkou smrt, jestliže by to bylo
třeba a jestliže by to bylo správné! Jenže, mé dítě…“ a na okamžik
nebyl schopen slova. Z hrdla se mu dral vzlyk, potlačil ho však a
pokračoval:

- 289 -

„Jsou zde ovšem muži, kteří se ochotně postaví mezi smrt a vás.
Nesmíte zemříti. Nesmíte zemříti ničí rukou, a nejméně už vlastní.
Dokud nebude opravdu mrtev ten, který zkazil váš sladký život, nesmíte zemříti. Jestliže totiž bude stále ještě patřit mezi Neživé, učinila by vás vaše smrt stejnou, jako je on. Nikoli, vy musíte žíti! Musíte
bojovati a usilovati o život, i kdyby vám smrt připadala jako bezmezné dobrodiní. Musíte bojovati se zosobněnou Smrtí, ať už k vám
přijde v bolesti či radosti, ve dne či v noci, v jistotě nebo nebezpečí!
Jménem vaší nesmrtelné duše vás zapřísahám, abyste nezemřela, a
dokonce abyste ani nemyslela na smrt, dokud toto velké zlo nebude
zažehnáno!“ Má drahá Mina strašlivě zbledla a začala se chvět a
třást, tak jako se chvěje a třese osika při sebemenším vánku. Všichni
jsme mlčeli; nedalo se nic dělat. Za chvíli se trochu uklidnila, obrátila se, vztáhla k němu ruku, a něžně, ale ach, tak smutně řekla:
„Slibuji vám, drahý příteli, že pokud mě Bůh ponechá naživu, budu se o to snažit tak dlouho, dokud milostivě nezpůsobí, abych byla
zbavena této hrůzy.“ Byla tak upřímná a statečná, že jsme všichni
nabrali sílu pro další práci a oběti a začali diskutovat o budoucím
postupu. Řekl jsem jí, že si může přečíst všechny listiny uložené v
sejfu i samozřejmě všechny listiny a deníky a válečky, které budou
napsány a namluveny, a že má tak jako dříve vést přesné záznamy.
Vyhlídka na práci ji potěšila — pokud lze slovo „potěšila“ použít ve
spojení s tak ponurou záležitostí.
Van Helsing už jako obvykle všechno napřed zvážil a měl již připraven přesný postup naší činnosti.
„Snad bylo opravdu správné,“ prohlásil, „že jsme se po návštěvě
Carfaxu na své poradě dohodli nic nedělati s těmi bednami hlíny,
které tam leží. Kdybychom s nimi byli nějak naložili, byl by hrabě
uhádl nás záměr a bezpochyby by už byl předem učinil taková opatření, aby u ostatních beden zmařil naše úsilí. Teď ovšem naše úmysly
nezná. Ba víc, s veškerou pravděpodobností ani netuší, že máme v
rukou prostředek, kterým můžeme jeho úkryty zneškodniti, aby jich
už nemohl víc použíti. Víme teď už mnohem více o tom, kde všude
jsou rozmístěny, a po prohlídce domu na Piccadilly snad najdeme i ty
poslední. Dnešek je tedy náš a v něm spočívá naše naděje. Slunce,
které dnes ráno vzešlo nad naším zármutkem, nás bude chrániti po
- 290 -

celý den. Dokud dnes večer nezapadne, musí onen netvor zachovati
podobu, kterou má teď. Je spoután omezeními danými jeho lidskou
schránkou. Nemůže se rozplynouti v řídký vzduch nebo zmizeti škvírami, štěrbinami či trhlinami. Jestliže chce projíti dveřmi, musí je
otevříti jako každý smrtelník. Takže dnešek nám poslouží k tomu,
abychom vyhledali všechny jeho skrýše a zneškodnili je. I když ho
ještě nechytíme a nezničíme, zaženeme ho alespoň někam do pasti,
kde ho zanedlouho určitě chytíme a zničíme.“ Tu jsem prudce vstal,
neboť jsem se nemohl smířit s myšlenkou, že naprázdno míjejí minuty a vteřiny tak důležité pro Minin život a štěstí. Vždyť místo mluvení bychom už měli jednat! Jenže Van Helsing varovně zvedl prst.
„Nikoli, příteli Jonathane. Tady platí přísloví: ‚Dvakrát měř, jednou
řež!‘ Až nastane čas, budeme jednati, a to neobyčejně rychle. Přemýšlejte však! S veškerou pravděpodobností je klíč k situaci v onom
domě na Piccadilly. Hrabě může vlastniti mnoho domů. O nich bude
míti kupní smlouvy, klíče a leccos jiného. Bude míti dopisní papíry,
na které píše, bude míti šekové knížky. Jistě má někde uloženy nejrůznější věci; a proč by je všechny neměl tam, ve středu města, kde
není rušen, kam může vejíti předním nebo zadním vchodem v kteroukoli hodinu, kdy si ho v pouličním ruchu nikdo nevšimne! Půjdeme tam a ten dům prohledáme. Až zjistíme, co v něm je uloženo,
učiníme to, co náš přítel Arthur ve své lovecké hantýrce nazývá
‚ucpat noru‘, a našeho starého lišáka dopadneme. Nemám snad pravdu?“
„Proč tedy nevyrazit ihned?“ naléhal jsem. „Maříme cenný čas!“
Profesor se ani nepohnul, jenom se prostě otázal:
„A jak se do toho domu na Piccadilly dostaneme?“
„Jakkoli!“ zvolal jsem. „Bude-li třeba, tak se tam vloupáme!“
„A co vaše policie — kde bude a co řekne?“
Zarazil jsem se, ale současně jsem si uvědomil, že pokud zdržuje,
má k tomu pádný důvod. Prohlásil jsem proto co nejklidněji:
„Nečekejte déle, než je třeba. Víte přece, jaká muka zakouším.“
„Vždyť to vím, hochu, a určitě nechci vaši úzkost zvyšovati. Uvažujte však, co můžeme dělati, dokud nebude všude plno lidí? Teprve
pak nastane náš čas. Lámal jsem si tím hlavu a dospěl jsem k názoru,

- 291 -

že nejprostší způsob je ten nejlepší. My se tedy chceme dostati do
toho domu, ale nemáme žádný klíč, že?“ Přikývl jsem.
„Představte si teď, že vy byste byl vlastníkem domu a nemohl
byste se do něho dostati; a kdyby se vám tam nechtělo vniknouti násilím, co byste udělal?“
„Sehnal bych spolehlivého zámečníka a uložil mu, aby mi ten zámek otevřel paklíčem.“
„A zasáhla by v tom případě vaše policie?“
„Kdepak! Museli by ovšem vědět, že ten chlapík vykonával řádný
příkaz.“
Van Helsing na mě pronikavě pohlédl. „Nuže, jediným problémem je tedy svědomí toho, kdo dá příkaz, a názor vaší policie, zda
onen člověk má čisté svědomí, či nikoli. Vaši policisté jsou zřejmě
lidé horliví a zběhlí — ach, tak zběhlí — v umění viděti lidem do
žaludku, jestliže se pletou do takových záležitostí! Ne, ne, příteli
Jonathane, v tomhle vašem Londýně nebo v kterémkoli velkoměstě
si můžete dát klidně odemknouti dveře stovek prázdných domů, a
pokud to zařídíte tak, jak to správně má býti, a v době, kdy se takové
věci správně zařizují, nikdo nezasáhne. Četl jsem kdysi o pánovi,
který vlastnil v Londýně překrásný dům, a když odjel přes léto do
Švýcarska a dům zamkl, přišel jakýsi pobuda, vylomil zadní okno a
vnikl dovnitř. Potom otevřel okenice a přímo před očima policie
vcházel předními dveřmi do domu a vycházel z něho. Nato dal uspořádati v domě dražbu, poslal oznámení do novin, na domě vyvěsil
velkou tabuli, a když nastal den dražby, prodala jedna známá dražební firma všechen majetek, který patřil vlastníkovi domu. Ten pobuda
pak zašel za stavitelem a dům mu prodal. Dohodl s ním, že ho do
určité lhůty strhne a materiál odveze. A vaše policie s ostatními úřady mu všemožně pomáhaly. Když se ten majitel vrátil ze své švýcarské dovolené, našel na místě, kde stál jeho dům, jen prázdnou parcelu. To všechno bylo provedeno en régle, a my při své práci také provedeme všechno en régle. Nepůjdeme tam příliš brzy, aby si strážník,
který má v té době jistě čas na přemýšlení, nemyslil, že se děje něco
nekalého. Půjdeme tam teprve po desáté hodině, kdy už je na ulicích
plno lidí a kdy bychom my, býti majitelé domu, takovou věc provedli.“
- 292 -

Musel jsem uznat, že má pravdu, a Minin zoufalý výraz se trochu
vyjasnil; z tak dobře míněné rady prýštila naděje. Van Helsing pokračoval:
„Jakmile se octneme uvnitř, nalezneme tam možná další stopy.
Rozhodně tam jeden z nás může zůstati, zatímco se ostatní vypraví
do míst, kde budou další bedny — do Bermondsey a Mile Endu.“
Lord Godalming vstal. „Tady bych snad mohl pomoci. Zatelegrafuji svým lidem, aby poslali koně a kočáry tam, kde jich budeme
nejvíce potřebovat.“
„Podívej se, kamaráde,“ oslovil ho Morris, „je to báječný nápad
mít všechno připraveno, ale jenom pro případ, že si člověk chce někam vyjet. Ale nemyslíš si, že by ten tvůj nóbl kočár s šlechtickým
znakem vyvolal v zapadlých uličkách Walworthu nebo Mile Endu
větší pozornost, než by se nám hodilo? Podle mého bychom pro cesty na jih nebo východ od Londýna měli použít drožky, a dokonce je
nechat čekat kousek od míst, kam půjdeme.“
„Přítel Quincey má pravdu!“ souhlasil profesor. „Má otevřenou
hlavu, jak se u vás říká. To, co máme v úmyslu, je obtížná věc, a
pokud tomu lze zabrániti, nechceme, aby nás při tom někdo pozoroval.“
Mina projevovala o všechno rostoucí zájem. Byl jsem rád, že jí
naléhavost celého případu pomáhá alespoň na čas zapomenout na
hrůzný noční zážitek. Byla velmi, velmi bledá — téměř přízračně
bledá, a tak vyzáblá, že se jí vyhrnuly rty a obnažily zuby. Raději
jsem se jí o tom ani nezmínil, zbytečně bych ji zarmoutil, ale krev mi
ztuhla v žilách při představě, co se stalo s ubohou Lucy, když jí hrabě
vysál krev. Zatím však jsem neměl pocit, že by se Mině zuby zaostřovaly; uplynulo ovšem jen málo času, a kdoví co zlého nás ještě
čeká.
Když jsme uvažovali o sledu svých akcí a rozdělení sil, vyskytly
se nové pochybnosti. Nakonec jsme se shodli, že ještě před odjezdem
na Piccadilly bychom měli zneškodnit to Draculovo útočiště, které je
nejblíže. Kdyby tomu snad měl přijít příliš brzy na kloub, už bychom
stejně měli v naší ničivé práci náskok; a kdyby se tam snad dostavil v
lidské podobě a v době, kdy je vlastně nejslabší, snad bychom se s
ním mohli i vypořádat!
- 293 -

Pokud jde o rozdělení sil, navrhl profesor, abychom se po návštěvě Carfaxu všichni společné odebrali do domu na Piccadilly; tam
bych zůstal s oběma lékaři a lord Godalming s Quinceyem by mezitím vyhledali úkryty ve Walworthu a Mile Endu a zneškodnili je.
Profesor upozornil, že je možné, byť i nepravděpodobné, že by se
hrabě během dne objevil v domě na Piccadilly, a v tom případě bychom se s ním mohli utkat přímo na místě. Je rozhodně třeba, abychom nad ním měli přesilu. Proti tomuto plánu jsem ostře protestoval, alespoň pokud šlo o mou účast, protože jsem hodlal zůstat
zde a chránit Minu. Myslel jsem, že se nedám ničím zviklat, ale Mina
s mými námitkami nesouhlasila. Prohlásila, že může dojít k situaci,
kdy bude třeba mých právnických znalostí; že mezi dokumenty hraběte Draculy se třeba najde nějaké vodítko, které bych mohl rozluštit
právě na základě svých transylvánských zkušeností. A navíc prý bude třeba nasadit všechny síly, abychom zmohli nadpřirozenou moc
hraběte. Mina trvala pevně na svém a mně nezbylo než ustoupit; prohlásila totiž, že její poslední nadějí je, abychom všichni postupovali
společně. „Já sama se ničeho nebojím,“ tvrdila. „Nic horšího mě potkat nemohlo; a ať už se stane cokoli, rozhodně z toho budu moci
čerpat alespoň trochu naděje nebo útěchy. Běž, můj manželi! Zachceli se Bohu, ochrání mě právě tak spolehlivě, zůstanu-li zde sama,
jako kdyby tu byl někdo se mnou.“ Okamžitě jsem tedy vstal a zvolal: „Ve jménu božím, vydejme se tedy ihned na cestu, ať už neztrácíme čas! Hrabě by mohl přijít na Piccadilly dříve, než se domníváme.“
„Nikoli!“ řekl Van Helsing a pozdvihl ruku.
„Proč ne?“
„Nezapomeňte přece,“ poznamenal, a dokonce se přitom pousmál,
„že na dnešek důkladně hodoval a jistě si pospí!“
Mohl jsem snad na to zapomenout? Což někdy na to zapomenu,
cožpak mohu? Může snad někdo z nás na ten hrůzný výjev vůbec
zapomenout? Mina se ze všech sil snažila ovládnout, ale nakonec ji
bolest přece jen přemohla, obličej si zakryla rukama a rozeštkala se;
celá se přitom chvěla. Van Helsing jí určitě nechtěl připomenout ten
strašný zážitek, jenom při svých úvahách zcela zapomněl na ni a na
její úlohu v celé záležitosti. Sotva si uvědomil, co vlastně řekl, zhro- 294 -

zil se své bezmyšlenkovitosti a pokusil se Minu uklidnit. „Ach, paní
Mino, drahá, drahá paní Mino, proč jsem jenom já, kdo vás tak hluboce ctím, mohl říci něco tak neodpustitelného? Tyhle staré hloupé
rty a tahle stará hloupá hlava si to sice nezasluhují, ale jistě na to
zapomenete, že?“ Při těchto slovech se jí hluboce uklonil, Mina ho
uchopila za ruce, pohlédla na něho závojem slz a chraptivě pravila:
„Ne, nezapomenu, na něco takového bych ani nikdy nemohla zapomenout. Ale současně je s tím v mé mysli nerozlučně spjata tak dojemná vzpomínka na vás, že bych nic z toho ani nechtěla vypudit z
mysli. A teď už byste měli co nejdříve odejít. Snídaně je připravena a
musíme se pořádně najíst, abychom měli dost sil.“
Byla to zvláštní snídaně. Snažili jsme se být veselí a navzájem se
povzbuzovat. Mina byla z nás nejveselejší a nejbujařejší. Po snídani
Van Helsing vstal a řekl:
„A teď, drazí přátelé, se vypravíme na naši nebezpečnou výpravu.
Doufám, že jsme všichni vyzbrojeni tak, jako jsme byli onu noc, kdy
jsme poprvé vnikli do úkrytu našeho nepřítele. Jsme vyzbrojeni proti
jeho útokům jak nadpřirozeným, tak fyzickým?“ Všichni jsme přisvědčili. „To je tedy v pořádku. Vy, paní Mino, jste tady rozhodně do
západu slunce v úplném bezpečí. Vrátíme se stejně ještě dříve, jestliže… Vrátíme se! Ale dříve, než odejdu, musím míti jistotu, že jste
dokonale vyzbrojena proti fyzickému útoku. Když jste sešla dolů,
rozmístil jsem ve vašem pokoji předměty, které už znáte, tak, aby
nemohl vejít. A nyní mi dovolte, abych ochránil vás samu. Dotýkám
se vašeho čela tímto kouskem svěcené hostie ve jménu Otce, Syna
i…“
Vtom se ozval hrůzný výkřik. Nám všem ztuhla krev v žilách.
Jakmile Van Helsing přiložil hostii Mině k čelu, tu jí hostie sežehla
maso, jako by to byl kousek žhavého železa. Stejně rychle, jak nervy
zareagovaly na utrpěnou bolest, zaznamenal i Minin mozek význam
této skutečnosti; obojí ji tak přemohlo, že přetažená nervová soustava
našla východisko ve strašném výkřiku. Její myšlenky se však neprodleně změnily ve slova. Ozvěna výkřiku ještě nedozněla, a už se dostavila reakce; Mina klesla v zoufalém pokoření na kolena, shrnula si
překrásné vlasy přes obličej gestem, jakým se kdysi malomocní zastírali pláštěm, a zakvílela:
- 295 -

„Nečistá! Nečistá! I Všemohoucí se štítí mého poskvrněného těla!
Tohle znamení hanby budu muset nést na čele až do soudného dne!“
Všichni strnuli. Zdrcen bezmocným zármutkem jsem k ní přiskočil,
pevně ji sevřel do náruče a tiskl k sobě. Několik minut nám tloukla
zkormoucená srdce v jediném souzvuku a naši přátelé odvrátili oči, z
nichž jim tiše kanuly slzy. Van Helsing se za chvíli otočil a vážně,
tak vážně, až jsem se nemohl ubránit pocitu, že se mu dostalo vnuknutí shůry a prohlašuje něco, k čemu dostal popud z nebe, pravil:
„Snad opravdu budete muset nésti toto znamení tak dlouho, dokud
Bůh uzná za vhodné, ale na soudný den zajisté odškodní svá dítka za
všechna pozemská příkoří, která na ně složil. Drahá, předrahá paní
Mino, kéž by nám, kdo vás milujeme, bylo dopřáno tam býti a spatřiti, jak mizí tato rudá jizva, toto znamení boží vědomosti o tom, co se
udalo, a jak vaše čelo bude opět stejně čisté jako vaše srdce, jež tak
dobře známe. Tak určitě, jako že žijeme, zmizí tato jizva, až Bůh
uzná za vhodné sejmouti z nás břímě, které nás tolik tíží. Do té doby
však musíme nésti svůj kříž, stejně jako Jeho syn to učinil, poslušen
Jeho vůle. Možná že jsme vyvolenými nástroji Jeho milosti a na Jeho
příkaz se povznášíme tak jako Jeho syn k výšinám ranami a hanbou,
slzami a krví, nejistotami a strachem a prostě vším, co odlišuje Boha
od člověka.“
Z jeho slov tryskala naděje a útěcha a směřovala k tomu, abychom
se smířili s osudem. Mina i já jsme to vycítili, bezděčně jsme každý
chopili starce za ruku, sklonili se nad ní a políbili ji. Pak jsme všichni
beze slova poklekli a držíce se za ruce přísahali jsme si věrnost. My
muži jsme slíbili, že sejmeme smuteční závoj z hlavy té, kterou každý z nás svým způsobem miluje, a prosili jsme Boha, aby nám pomáhal a radil při těžkém úkolu, který leží před námi.
Nastal čas k odchodu. Rozloučil jsem se tedy s Minou; na toto
rozloučení ani jeden z nás do smrti nezapomene. Pak jsme odešli.
V jednom jsem pojal pevné rozhodnutí: když zjistíme, že se Mina
nakonec přece jen bude muset stát upírem, neodejde do této neznámé
a strašné země sama. Z mého postoje si lze zřejmě vysvětlit, proč za
dávných dob měl jeden upír vždy tolik druhů. Neboť stejně jako jejich odporná těla mohou spočinout pouze v posvěcené půdě, stávala
se i nejsvětější láska verbířem pro jejich přízračné řady.
- 296 -

Do Carfaxu jsme vnikli bez obtíží a všechno jsme našli ve stejném
stavu jako poprvé. Bylo téměř neuvěřitelné, že tak prozaické prostředí, plné špíny, prachu a rozkladu, dokázalo vyvolat takové obavy,
jaké jsme teď pocítili. Těžko bychom byli dokázali uskutečnit své
předsevzetí, kdybychom se už nebyli pevné rozhodli a neponoukaly
nás hrůzné vzpomínky. V domě jsme nenašli žádné listiny ani důkazy, že by tu byl hrabe dlel. Velké bedny ve staré kapli vypadaly stejně jako minule. Jak jsme před nimi stáli, prohlásil Van Helsing slavnostně:
„A nyní, přátelé, nás tu čeká povinnost. Musíme zneškodniti tuto
hlínu, posvěcenou posvátnými vzpomínkami, kterou přivezl z tak
daleké země pro tak hanebný účel. Tuto hlínu si vybral proto, že je
posvátná. A my ho porazíme vlastní zbraní, protože ji učiníme ještě
posvátnější. Byla zasvěcena k užitku člověka, nyní ji zasvětíme Bohu.“ Při těchto slovech vytáhl z brašny šroubovák a dláto a za krátkou chvíli odklopil víko první bedny. Hlína páchla zatuchle a hnilobně, jenže my jsme to ani nevnímali, protože celá naše pozornost se
soustředila na profesora. Ten vytáhl z krabičky kousek hostie, s posvátnou úctou ho položil na hlínu, víko znovu přiklopil a začal je
přišroubovávat. Pomáhali jsme mu při tom. Postupně jsme tak naložili i s ostatními bednami a navenek jsme je nechali v takovém stavu,
v jakém jsme je našli; ovšem každá teď obsahovala kousek hostie.
Když jsme za sebou zavřeli dveře, prohlásil profesor slavnostně:
„Část je tedy již vykonána. Jestliže budeme stejně úspěšní i v dalším
díle, pak snad dopadne zář zapadajícího slunce na čelo paní Miny,
které již bude bílé jako slonovina a bez poskvrny!“ Z louky, přes
kterou jsme šli k nádraží na vlak, bylo vidět průčelí ústavu. Upřeně
jsem se tam zahleděl a v okně našeho pokoje jsem spatřil Minu. Zamával jsem jí a několikrát pokynul hlavou na znamení, že jsme se
své práce zhostili úspěšně. Přikývla mi v odpověď a dala mi tak najevo, že mi porozuměla. Naposledy jsem ji zahlédl ve chvíli, kdy mi
kynula rukou na rozloučenou. S těžkým srdcem jsme dorazili na nádraží a jen stěží stihli vlak, který se přihnal, sotva jsme vešli na nástupiště. Toto jsem napsal ve vlaku.

- 297 -

Piccadilly, 12.30 — Těsně před příjezdem na Fenchurchstreetské
nádraží mi lord Godalming řekl:
„Quincey a já půjdeme shánět zámečníka. Vy s námi raději nechoďte, co kdyby se vyskytly nějaké potíže. Pro nás by za daných
okolností vloupání do prázdného domu nemělo příliš zlé následky,
ale vy jste právní zástupce a advokátní komora by vám mohla vaše
počínání vytknout.“ Namítl jsem, že by mi něco takového nemohlo
ohrozit ani pověst, ale lord Godalming trval na svém: „A kromě toho
vzbudíme menší pozornost, jestli nás tam nebude zbytečně mnoho.
Můj titul zapůsobí dostatečně na zámečníka i na každého kolemjdoucího strážníka. Raději jděte s Jackem a profesorem a čekejte někde v
Green Parku, odkud budete vidět na dům. Až uvidíte, že zámečník
dveře otevřel a odešel, přijďte všichni za námi. Budeme vás čekat a
vpustíme vás dovnitř.“
„To je dobrá rada,“ usoudil Van Helsing a s tím jsme se spokojili.
Godalming a Morris odjeli rychle drožkou a my jsme nastoupili do
další. Na rohu Arlington Street jsme vystoupili a šli jsme do Green
Parku. Při pohledu na dům, k němuž se upínalo tolik našich nadějí, se
mi rozbušilo srdce. Chmurně a mlčenlivě se vypínal ve své opuštěnosti mezi živějšími a elegantnějšími sousedy. Usedli jsme na lavici,
odkud byl dobrý výhled, a pokuřovali jsme doutníky, abychom vzbuzovali co nejméně pozornosti. Čekali jsme na příjezd svých druhů,
ale minuty se vlekly, jako by měly na nohou olověná závaží.
Konečně jsme spatřili předjíždět drožku. Z ní klidně vystoupili
lord Godalming a Morris a s kozlíku seskočil rozložitý řemeslník s
proutěným košíkem na nářadí. Morris zaplatil drožkáři, ten smekl a
odjel. Oby vystoupili po schodech a lord Godalming ukázal, co se má
udělat. Řemeslník si pomalu svlékl kabát a pověsil ho na tyč od zábradlí. Přitom prohodil něco k strážníkovi, který právě šel kolem.
Strážník souhlasně přikývl, řemeslník poklekl a postavil košík vedle
sebe. Chvíli se v něm probíral, potom vytáhl několik nástrojů a pečlivě je vedle sebe rozložil. Pak vstal, nahlédl do klíčové dírky, foukl
do ní, obrátil se k svým zákazníkům a něco k nim prohodil. Lord
Godalming se usmál a muž se sklonil pro svazek klíčů. Vybral si
jeden, opatrně ho vsouval dovnitř a začal zkoušet zámek. Po chvíli
otáčení zkusil druhý a nato třetí. Jemně strčil do dveří, ty se otevřely
- 298 -

a naši druzi spolu s ním vešli do haly. Seděli jsme, a ani jsme se nehnuli; můj doutník divoce žhnul, ale Van Helsingův úplně vyhasl.
Čekali jsme trpělivě, dokud jsme nezahlédli řemeslníka vyjít a vnést
dovnitř košík s nářadím. Pak pootevřel dveře, přidržel je koleny a
vybíral vhodný klíč. Když ho našel, podal ho lordu Godalmingovi.
Ten vyňal peněženku a cosi mu dal. Muž smekl, vzal si nářadí, oblékl kabát a odešel; celá akce prošla zcela bez povšimnutí.
Sotva se řemeslník trochu vzdálil, my tři jsme přešli ulici a zaklepali na dveře. Quincey Morris nám neprodleně otevřel, vedle něho
stál lord Godalming a zapaloval si doutník.
„Odporně to tu zapáchá,“ prohlásil, jak jsme vcházeli. Opravdu to
tam odporně páchlo — jako ve staré kapli v Carfaxu —, a z dřívější
zkušenosti nám bylo jasné, že tady hrabě pobýval poměrné často.
Pustili jsme se do prohlídky domu a drželi jsme se pohromadě pro
případ, že by nás napadl. Věděli jsme přece, že máme co činit se silným a úskočným nepřítelem, a přitom jsme ani nevěděli, zda hrabě
náhodou přece jen není v domě. V jídelně, umístěné za halou, jsme
našli osm beden s hlínou. Pouze osm z oněch devíti, které jsme tu
doufali najít! Náš úkol tedy ještě nebyl splněn a bude moci být splněn teprve tehdy, až najdeme chybějící bednu. Napřed jsme otevřeli
okenice okna vedoucího na stísněný dlážděný dvorek. Naproti byla
hladká stěna nějaké stáje, upravená jako průčelí malinkého domku.
Nebyla v ní okna, nemuseli jsme se tedy obávat, že budeme pozorováni. Prohlídkou beden jsme se nijak nezdržovali. Nářadím, které
jsme si přinesli, jsme jednu po druhé otevřeli a naložili s nimi stejným způsobem jako s bednami v kapli. Teď už nám bylo jasné, že
hrabě tady není, a tak jsme začali prohledávat dům.
Po zběžné prohlídce všech místností od přízemí po půdu jsme dospěli k závěru, že všechny věci, které patří hraběti, jsou shromážděny
v jídelně. Podrobili jsme je tedy zevrubnému zkoumání. Byly rozloženy ve spořádaném nepořádku na velkém stole jídelny. Ležel tam
objemný svazek listin o koupi domu na Piccadilly, doklady o koupi
domů v Mile Endu a Bermondsey, dopisní papíry, obálky, pera a
inkoust. Všechno bylo na ochranu před prachem pokryto tenkým
balicím papírem. Byl tam také kartáč na šaty, kartáč na vlasy a hřeben, džbán a umývadlo; v něm byla špinavá voda, začervenalá jako- 299 -

by od krve. Posledním nálezem byl malý svazek klíčů nejrůznějších
druhů a velikostí, nejspíš od ostatních domů. Nato si lord Godalming
a Quincey Morris poznamenali přesné adresy domů na východě a
jihu města, vzali si svazek klíčů a vydali se na cestu, aby všude zneškodnili bedny. My tři zatím budeme co nejtrpělivěji očekávat jejich
návrat — nebo příchod hraběte.

kapitola 23/
DENÍK Dr. SEWARDA
3. října. — Čekali jsme na lorda Godalminga a Quinceyho. Čas se
příšerně vlekl. Profesor nám raději nedopřával klidu a neustále nás
něčím zaměstnával. Z postranních pohledů, které chvílemi vrhal na
Harkera, jsem pochopil jeho blahodárný záměr. Chudák Harker byl
tak zdrcen, až mi to nahánělo hrůzu. Ještě včera večer to byl veselý,
spokojeně vyhlížející tmavovlasý muž s odhodlanou mladistvou tváří, plný energie. Dnes je z něho zdrcený, rozrušený stařec, jehož bílé
vlasy jsou v souladu s vpadlýma žhnoucíma očima a obličejem rozrytým vráskami bolesti. Jeho energie však zůstala nedotčena, dokonce plápolá jako živý plamen. V tom snad tkví jeho spása, pokud
ovšem všechno půjde hladce; tak se totiž přenese přes období zoufalství a celkem lehce se vrátí do koloběhu každodenního života. Chudák! Namlouval jsem si, jak těžký je můj úděl, ale jeho…! Tohle
profesor velmi dobře ví a všemožně se snaží zaměstnat jeho mysl.
To, co právě vyprávěl, je za daných okolností neobyčejně zajímavé.
Pokud si vzpomínám, říkal:
„Před časem se mi dostaly do rukou všechny listiny týkající se tohoto netvora, a už jsem je několikrát důkladně prostudoval. Čím
hlouběji jsem se věcí zabýval, tím nezbytnější se mi zdá nutnost tohoto netvora zcela zničiti. Ze všeho totiž vyplývá, že nejen neustále
zvětšoval svou moc, nýbrž současně i prohluboval znalost své moci.
Jak vypátral můj budapešťský přítel Arminius, byl Dracula za svého
života skvělý muž. Voják, státník a alchymista — v oněch dobách
byla alchymie vyvrcholením tehdejších vědeckých poznatků. Měl
- 300 -

pronikavou mysl, byl neobyčejně vzdělaný a neznal ani strach, ani
výčitky svědomí. Dokonce se odvážil do Scholomance a nebylo jediného odvětví tehdejšího vědění, které by nebyl studoval. Nu, a duševní schopnosti u něho přežily fyzickou smrt, ačkoli se zdá, že jeho
paměť není zcela bez mezer. V některých psychických problémech
byl a dosud ještě je dítětem; dospívá však a leccos, co zprvu bylo jen
jakoby dětskou hrou, dosáhlo už teď mužných rozměrů. Experimentuje, počíná si při tom obratně, a kdybychom mu nebyli zkřížili cestu,
mohl by se z něho státi — a ještě se jím státi může, jestliže neuspějeme — otec nebo zakladatel bytostí nového druhu, jejichž cesta bude ovšem lemována smrtí, nikoli životem.“
Harker povzdychl a prohodil: „A tohle všechno vytáhlo do boje
proti mé milované! Ale jak vlastně experimentuje? Kdybychom tomu
přišli na kloub, snad by se nám pak podařilo ho porazit!“
„Už od okamžiku, co přišel, zkouší svou moc, pomalu, ale jistě.
Ten jeho velký dětský mozek pracuje na plné obrátky. Je štěstím pro
nás, že dosud to je dětský mozek; kdyby se byl totiž ihned pokusil o
určité věci, už by byl dávno mimo dosah naší moci. Má ovšem v
úmyslu uspěti a člověk, který má před sebou staletí, může si dovoliti
čekati a nepospíchati. Jeho heslem by klidně mohlo býti Festina lente!“
„Já tomu nerozumím,“ povzdychl Harker unaveně. „Prosím, vyslovte se jasněji! Snad mi soužení a zármutek otupily mozek.“ Profesor mu jemné položil ruku na rameno.
„Dobrá, hochu, jasně vám to vysvětlím. Což nevidíte, jak ten netvor poslední dobou svými experimenty pomalu nabýval dalších zkušeností? Jak využil zoofágního pacienta, aby se vetřel do domu našeho přítele Johna? Ten váš upír sice později přichází a odchází, jak se
mu zlíbí, ale poprvé může někam vejíti pouze tehdy, když ho k tomu
nějaký obyvatel domu vyzve. Jenže tohle nejsou jeho nejdůležitější
experimenty. Nezjistili jsme snad, že napřed všechny ty velké bedny
přenášel někdo jiný? Tehdy si myslil, že to jinak není možné. Jenže
ten jeho velký dětský mozek stále dospívá, a on začal uvažovati, zda
by bedny nemohl přenášeti sám. Proto začal pomáhati, a sotva zjistil,
že to dokáže, pokusil se je přetahovati sám. A později by to došlo tak
daleko, že by všechny své rakve rozmístil sám, a nikdo kromě něho
- 301 -

by již nevěděl, kde jsou ukryty! Snad měl v úmyslu zakopati je hluboko do země, aby mu dobře sloužily; používal by jich totiž pouze v
noci nebo tehdy, kdy může měniti svou podobu. A nikdo by pak nevěděl, že to jsou jeho úkryty! Nezoufejte však, můj hochu! Když mu
toto přišlo na mysl, bylo již příliš pozdě. Už teď jsou pro něho zneškodňovány všechny úkryty kromě jednoho, a než slunce zapadne,
zničíme mu i tento. Pak už nebude věděti, kam by měl jíti nebo kde
se skrýti. Dnes ráno jsem vás zdržel, abychom si tím mohli být jisti.
Neriskujeme snad více než on? Proč bychom tedy neměli býti opatrnější než on? Podle mých hodinek je už jedna, a jestliže všechno dopadlo dobře, jsou naši přátelé Arthur a Quincey na cestě k nám. Dnes
je náš den a my musíme postupovati důkladně, byť i pomalu, a nic
neriskovati!“
Vtom nás překvapilo zaklepání na dveře, dvojité zaklepání telegrafního poslíčka. Všichni jsme jako na povel vyšli do haly. Van
Helsing nám posunkem paže naznačil, abychom mlčeli, přistoupil ke
dveřím a otevřel je. Poslíček mu podal telegram. Profesor opět zavřel
dveře, podíval se na adresu, otevřel obálku a nahlas předčítal:
„Pozor na D. Právě teď, 12.45, opustil Carfax a spěchal k jihu.
Zřejmě chce všechno obejít a snad vás navštíví. — MINA.“
Nastala chvíle ticha; přerušil ji hlas Jonathana Harkera:
„Teď už se s ním, bohudík, brzy setkáme!“
Van Helsing se k němu prudce obrátil a pravil:
„Přenechme Bohu, kdy a jak se co stane. Ještě se nestrachujte ani
neradujte! To, co si nyní přejete, by také mohlo býti naší zkázou.“
„Teď už mi na ničem nezáleží,“ odpověděl Harker troufale, „pouze na tom, abych toho netvora vyhladil z povrchu zemského! Duši
bych byl ochoten za to prodat!“
„Tiše, tiše, hochu!“ napomenul ho Van Helsing. „Bůh takto s dušemi nekramaří; a ďábel, pokud by byl ochoten uzavříti tento obchod, nedrží slovo. Ale Bůh je milosrdný a spravedlivý a zná vaši
bolest a vaši oddanost drahé paní Mině. Považte, jak by se zdvojnásobila její bolest, kdyby zaslechla vaše prudká slova. Nebojte se, že
bychom zklamali; všichni jsme oddáni naší věci a dnes s ní skoncujeme. Nadešel čas činu. Dnes je tento upír omezen na lidské vlastnosti a do té doby, než zapadne slunce, se nemůže změniti. Bude mu
- 302 -

chvíli trvati, než sem dorazí — podívejte se, je čtvrt na dvě a pět minut. Tak rychle sem zase nepřijde, i kdyby sebevíc pospíchal. Hlavně
doufejme, že lord Arthur a Quincey dorazí před ním.“
Asi půl hodiny po doručení telegramu se od dveří haly ozvalo
klidné, rozhodné zaklepání. Bylo to jen obyčejné zaklepání, jakých
se ozývá tisíce hodinu co hodinu v celém Londýně, ale mně i profesorovi poskočilo srdce. Podívali jsme se na sebe a společně jsme
vyšli do haly. Své zbraně jsme měli připraveny — duchovní v levé
ruce, světské v pravicích. Van Helsing odstrčil závoru, pootevřel
dveře a ustoupil, obě ruce připraveny k činu. Když jsme na schodech
přímo přede dveřmi spatřili lorda Godalminga a Quinceyho Morrise,
rozzářily se nám obličeje. Rychle vešli, zavřeli za sebou a prošli halou. Arthur nám oznámil:
„Všechno je v pořádku. Našli jsme obě místa; v každém bylo šest
beden a všechny jsme zničili.“
„Zničili?“ podivil se profesor.
„Pro něho!“
Chvíli jsme mlčeli a pak Quincey řekl:
„Nezbývá nám než tady čekat. Jestli se ovšem neobjeví do pěti
hodin, musíme odejít. Nemůžeme přece nechat po západu slunce
paní Harkerovou o samotě!“
„Bude tu co nevidět,“ usoudil Van Helsing, nahlédnuv do svého
zápisníku. „Nota bene, podle telegramu paní Harkerové odešel na jih
od Carfaxu, to znamená, že hodlal přejíti řeku, což může učiniti pouze v době mezi přílivem a odlivem, tedy krátce před jednou. Skutečnost, že šel k jihu, pro nás znamená, že má zatím pouze podezření.
Z Carfaxu odešel zřejmě nejprve tam, kde čeká náš zásah nejméně.
Vy jste museli býti v Bermondsey jen krátce před ním. To, že dosud
není tady, znamená, že se odtud odebral do Mile Endu. To mu zabralo něco času; nějak se totiž musel zase dostati zpět přes řeku. Věřte
mi, přátelé, dlouho už čekati nebudeme! Měli bychom si připraviti
nějaký plán útoku, abychom neponechali nic náhodě. Připravte si
zbraně! Pozor!“ Při těchto slovech zvedl varovně paži a už jsme
všichni slyšeli, jak někdo lehce vsouvá klíč do zámku domovních
dveří.

- 303 -

I v tak kritickém momentu jsem musel v duchu smeknout před
pohotovostí, s jakou dokáže zareagovat silná osobnost. Při všech
společných loveckých výpravách a dobrodružstvích v nejrůznějších
částech světa se vždy ujímal velení Quincey Morris a já s Arthurem
jsme si navykli ho slepé poslouchat. Při této příležitosti v něm ten
starý návyk zřejmě podvědomě ožil. Quincey se bleskem rozhlédl po
místnosti, ihned v duchu rozhodl, jak postupovat, a bez jediného slova, pouhým posunkem vykázal každému z nás místo. Van Helsing,
Harker a já jsme se postavili těsně za dveře s tím, že profesor je bude
chránit, jakmile se otevřou, a my dva se okamžitě vrhneme mezi ně a
příchozího. Godalming a Quincey se umístili tak, že je nebylo vidět,
jeden vzadu, druhý vpředu, připraveni ihned skočit před okno. Čekali
jsme napjati na nejvyšší míru a vteřiny se vlekly pomalu jako hlemýžď. Halou se blížily opatrné, tiché kroky; hrabě přece jen čekal
nějaké překvapení — nebo se ho alespoň obával.
Náhle jediným skokem vrazil do místnosti a mihl se kolem nás
dřív, než jsme mohli vztáhnout ruku, abychom ho zarazili. Byl to
přímo pardálí skok, něco tak nelidského, že jsme se naráz oprostili od
účinků šoku, který v nás vyvolala jeho přítomnost. První reagoval
Harker a bleskurychle skočil před dveře vedoucí do pokoje v přední
části domu. Jak nás hrabě spatřil, zkřivil se mu obličej odporným
úšklebkem, který odhalil jeho dlouhé ostré špičáky; vzápětí však
ohyzdný úsměšek ustoupil panovačnému pohledu, plnému chladného
pohrdání. Sotva jsme jako jeden muž vykročili proti němu, opět se
jeho výraz naráz změnil. Byla škoda, že jsme svůj útok nepřipravili
lépe, neboť ani v onu chvíli jsem nevěděl, co vlastně uděláme. Ani
jsem si nebyl jist, zda nám naše obyčejné zbraně vůbec budou k užitku. Harker si to zřejmě chtěl vyzkoušet; měl už totiž připravenou
indickou zakřivenou dýku, a nečekaně po něm prudce sekl. Byla to
pořádná rána, a hraběte zachránilo jen to, že s ďábelskou mrštností
uskočil. O vteřinu dřív, a ostrá čepel by mu byla projela srdcem. Hrot
mu jen prosekl kabát a ze široké trhliny vypadl svazek bankovek a
vysypal se proud zlaťáků. Tvář hraběte se zkřivila tak ďábelským
výrazem, že jsem se na okamžik o Harkera bál, i když jsem viděl, že
už znovu pozvedá strašnou dýku k dalšímu úderu. S křížkem a hostií
v ruce jsem bezděčně vykročil na jeho ochranu. Do paže se mi vlila
- 304 -

mohutná síla a s úžasem jsem spatřil, že netvor ustupuje — vystoupili jsme totiž proti němu současně všichni. Slovy snad ani nelze vylíčit výraz nenávisti, bezmocné zloby, ďábelské zášti a zuřivosti, který
se mu objevil ve tváři. Voskově žlutá pleť mu zezelenala, oči mu
zaplály a zarudlá jizva na bledé pokožce čela se zachvěla jako otevřená rána. Harker se znovu rozmáchl, ale hrabě se skrčil, mrštně mu
proběhl pod paží, sebral z podlahy hrst peněz a skočil do okna.
Okenní tabule se řinčivě rozlétla a hrabě dopadl dolů na vydlážděný
dvorek. Do zvuku tříštícího se skla se mísilo zacinkání zlaťáků o
dlaždice.
Vyhlédli jsme z okna a spatřili, jak nezraněn vyskočil na nohy,
vyběhl po schodech, proběhl dvorkem a prudce otevřel dveře stáje.
Pak se obrátil k nám a zvolal:
„Nemyslete si, že na mě vyzrajete — vy, co tam stojíte s bledými
tvářemi v jedné řadě jako ovce u řezníka! Ještě toho budete litovat,
každý z vás! Myslíte si, že jste mě připravili o všechna útočiště, jenže já jich mám víc! Po dlouhá staletí jsem je připravoval na nejrůznějších místech a čas je na mé straně. Má pomsta teprve začíná! Dívky, které vy všichni milujete, patří mně už teď a jejich prostřednictvím budete náležet, mně i vy a mnoho jiných. Budete mými poddanými, poslušni mých rozkazů, a budete mi pomáhat, kdykoli se budu
chtít nasytit! Pah!“ Opovržlivě si odfrkl, rychle prošel dveřmi a my
jen zaslechli zaskřípění zrezavělé závory, jak ji za sebou zasouvá.
Otevřely se další dveře a zabouchly se. Bylo nám jasné, že ho těžko
můžeme pronásledovat stájemi, a vrátili jsme se do haly. První z nás
promluvil profesor.
„Něco jsme zjistili, ba dokonce hodně. Přes ta zpupná slova se nás
bojí. Bojí se času, bojí se nedostatku! Proč by totiž jinak tak pospíchal? Prozrazuje ho již tón jeho slov; určitě mě tu nemýlí sluch. Proč
vzal ty peníze? Rychle se za ním vypravte! Jste lovci divokých šelem
a vyznáte se v honitbě. Já mezitím učiním opatření, aby při jeho případném návratu tu nezůstalo nic, co by mohl použíti.“ Při těchto slovech vložil zbylé peníze do kapsy, kupní smlouvy seřadil tak, jak je
Harker uspořádal, a zbylé věci vhodil do krbu, škrtl sirkou a podpálil
je.

- 305 -

Godalming vyběhl s Morrisem na dvorek a Harker vyskočil oknem, aby se pustil za hrabětem. Ten však zavřel dveře stáje na závoru, a než se jim podařilo vyrazit je, nebylo po něm ani vidu ani
slechu. Van Helsing a já jsme se snažili něco vypátrat v zadní části
domu, ale všechny uličky byly opuštěné a nikdo ho neviděl odejít.
Bylo již pozdní odpoledne a slunce se sklánělo k západu. Museli
jsme se smířit s tím, že pro dnešek je vše ztraceno. S těžkým srdcem
jsme dali za pravdu profesorovi, když řekl:
„Vraťme se teď k paní Mině, k naší nešťastné, drahé paní Mině.
Všechno, co jsme mohli vykonati, jsme vykonali; a tam ji alespoň
můžeme chrániti. Nemusíme však zoufati. Existuje již jen jediná
bedna hlíny, a tu musíme rozhodně najíti. Jestliže se nám to podaří,
všechno ještě může dopadnouti dobře.“ Bylo mi jasné, že hlavním
důvodem jeho sebejistých slov byla snaha utěšit Harkera. Chudák se
teď úplně zhroutil; chvílemi ani nemohl potlačit vzdechy, které se
mu draly z prsou — myslil na svou ženu.
Stísněni jsme se vrátili do mého domu, kde nás již čekala paní
Harkerová s veselým výrazem, který činil čest její statečnosti a obětavosti. Sotva spatřila naše tváře, zbledla jako smrt, na jednu dvě
vteřiny zavřela oči, jako by se v duchu modlila, a pak klidně řekla:
„Ani nevím, jak vám mám poděkovat. Ach, ty můj ubohý miláčku!“ Uchopila manželovu šedou hlavu do dlaní a políbila ji. „Polož si
sem svou ztrápenou hlavu a dej jí odpočinout. Uvidíš, nakonec to
všechno dobře dopadne, drahý. Bůh nás jistě ochrání, pokud to milostivě uzná za správné!“ Chudák jenom zasténal. Byl tak zdrcen, že
nenalézal slov.
Později jsme se sešli k rychlé večeři a ta nás trochu vzpružila.
Snad to způsobil pocit teplého jídla v žaludku, který nám zahnal hlad
— nikdo z nás od snídaně nevzal do úst — nebo pocit sounáležitosti;
rozhodně jsme se již necítili tak zle a zítřek se nám jevil v mnohem
růžovějších barvách. Podle daného slibu jsme paní Harkerové vylíčili
všechno, co se udalo. Ačkoli bledla jako sníh při líčení okamžiků,
kdy jejímu manželu hrozilo nebezpečí, a zardívala se, když jsme jí
vyprávěli o důkazech jeho oddanosti, naslouchala hrdinně a klidně.
Když jsme popisovali, jak se Harker udatně vrhl na hraběte, přitiskla
se k manželově paži a pevně ji sevřela, jako by ho tím snad chtěla
- 306 -

ochránit před možným nebezpečím. Po celou dobu vyprávění až do
okamžiku, kdy dospělo k současným chvílím, však nepřenesla jediné
slovo. Potom vstala a s rukou na manželově paži promluvila. Kéž
bych dokázal vystihnout tento výjev, vylíčit tu sladkou, půvabnou,
zářivě krásnou a oduševnělou ženu, prodchnutou mládím a nesoucí
na čele rudou jizvu, o níž tak dobře věděla a kterou jsme vnímali se
skřípajícími zuby při vzpomínce, kdy a jak vznikla. Jak jen vyjádřit
její něžnou víru, kterou stavěla proti všem našim obavám a pochybám, ačkoli jsme věděli, že alespoň symbolicky byla přes svoji dobrotu, čistotu a víru odvržena Bohem.
„Jonathane,“ a slova jí splývala ze rtů jako hudba, tak byla plná
lásky a něhy, „drahý Jonathane, a vy všichni, mí věrní, opravdu věrní
přátelé, chtěla bych, abyste po celou tuto strašnou dobu nezapomněli,
co vám teď povím. Vím, že musíte bojovat — že dokonce musíte
ničit, jako jste zničili falešnou Lucy, aby opravdová Lucy mohla žít
věčným životem; jenže to všechno není dílo nenávisti. Ten nešťastník, který všechno toto utrpení způsobil, má z nás nejtragičtější osud.
Uvědomte si, jak bude šťasten, až i on bude zničen ve své horší podobě, aby jeho lepší podoba dosáhla nesmrtelnosti duše. I s ním musíte mít soucit, aniž by vám ovšem bránil ho zničit.“
Její manžel při těchto slovech zrudl a zachmuřil se, jako by mu
vášeň rozdírala nitro. Bezděčně stiskl své ženě ruku tak pevně, až jí
zbělely klouby. Jistě ji to zabolelo, ale ani sebou netrhla, jenom na
něj upřela ještě úpěnlivější pohled. Když domluvila, vyskočil a téměř
vytrhl svou ruku z její. Zvolal:
„Kéž by mi ho Bůh vydal do rukou na tak dlouho, abych ho mohl
zbavit jeho pozemského života, jak o to všichni usilujeme! A kdybych navíc mohl poslat jeho duši navždy do horoucích pekel, udělal
bych to!“
„Tiše, ach tiše, ve jménu božím! Takhle nemluv, Jonathane, můj
drahý! Jinak mě zavalíš strachem a hrůzou! Přemýšlej, můj drahý —
já sama jsem po celý dnešní dlouhý den o tom přemýšlela — …
snad… jednoho dne… i já budu potřebovat takový soucit, a představ
si, že by mi ho někdo jiný tobě podobný — a se stejným důvodem k
nenávisti — odepřel! Ach, můj manželi, věř mi, že bych tě byla ušetřila takové myšlenky, kdybych se jí mohla vyhnout. Prosím však
- 307 -

Boha, aby si tvá zlostná slova nevykládal jinak než jako zoufalý povzdech hluboce milujícího a těžce zkoušeného člověka. Ach Bože,
nechť ti jsou tyto ubohé bílé vlasy důkazem, jak trpěl muž, který celý
život nikomu neublížil a na jehož hlavu se teď sneslo tolik zármutku!“
Všichni jsme měli v očích slzy. Nebránili jsme se jim a ponechali
jsme jim volný průchod. Také Mina se rozplakala nad tím, že její
laskavé rady zapůsobily. Manžel se před ní vrhl na kolena, objal je a
skryl obličej do záhybů jejích šatů. Van Helsing nám pokynul a tiše
jsme se vytratili z pokoje, abychom obě milující duse nechali o samotě s Bohem.
Potom, dřív než se odebrali na lože, zabezpečil profesor jejich pokoj proti upírovu příchodu a paní Harkerovou ujistil, že může klidně
spát. Snažila se tomu uvěřit a zřejmě hlavně kvůli manželovi se tvářila vyrovnaně. Byl to pro ni těžký boj a jsem přesvědčen, že nezůstane bez odměny. Van Helsing jim dal k ruce zvonek, aby v případě
potřeby mohli dát znamení. Po jejich odchodu jsme se my tři, Godalming, Quincey a já, dohodli, že se v noci budeme střídat a bdít
nad bezpečím té nešťastné, zdrcené ženy. První hlídka připadla na
Quinceyho, takže my dva jsme se chystali jít co nejdříve spát. Godalming už ulehl, protože střídá první. Teď, kdy jsem skončil svou
práci, půjdu také na lože.

DENÍK JONATHANA HARKERA
3.— 4. října, krátce před půlnocí. — Málem jsem myslil, že včerejšek vůbec neskončí. V mé touze po spánku se skrývala jakási slepá naděje, že najdu všechno změněné, až se probudím, a že teď již
mohou nastat pouze změny k lepšímu. Před rozchodem jsme se ještě
dohadovali o dalším postupu, nedospěli jsme však k výsledku. Jediné, co jsme věděli, bylo, že někde zbývá ještě jedna bedna s hlínou a
že toliko hrabě ví, kde. Jestli se rozhodne ukrýt se v ní, může nás
dlouhá léta vodit za nos, a přitom ta představa je příliš strašná, než
abych se na ni odvážil jen pomyslit! Vím pouze jedno: pokud vůbec
je na světě nějaká dokonalá žena, je to můj těžce zkoušený miláček.
Miluji ji tisíckrát víc za ten včerejší sladký soucit, v jehož odlesku se
- 308 -

má nenávist k netvoru jeví ještě odporněji. Bůh jistě nepřipustí, aby
svět byl o tak skvělého člověka ochuzen. To je má jediná naděje.
Všichni se teď ženeme k úskalí a jedinou naší spásou je kotva. Mina
bohudík spí, a spí beze snů. Při představě všech těch strašných
vzpomínek mě děsí, jak hrůzné sny by mohla mít. Tak klidná ještě
nebyla od západu slunce. Tehdy se jí na chvíli rozhostil na tváři klidný výraz, podobný příchodu jara po březnových vichrech. Myslel
jsem si, že výraz klidu vytvářejí červánky zapadajícího slunce, teď se
ovšem domnívám, že v něm byl skryt hlubší význam. Nejsem ospalý,
ačkoli jsem unaven — k smrti unaven. Musím se však pokusit o spánek; musím přece pamatovat na zítřek a nebudu mít klid, dokud…
Později. — Zřejmě jsem usnul. Probudila mě totiž Mina, která seděla s vyděšeným výrazem na lůžku. Nestáhli jsme záclony, takže v
pokoji bylo poměrně dobře vidět. Mina mi s varovným posunkem
přikryla dlaní ústa a pošeptala mi do ucha:
„Pst! Někdo je na chodbě!“ Tiše jsem se zvedl, přešel pokojem a
nepatrně pootevřel dveře.
Přímo před nimi ležel na žíněnce pan Morris; byl vzhůru. Pokynul
mi, abych byl zticha, a šeptal:
„Pst! Jděte si zase lehnout; všechno je v pořádku. Střídáme se tu
celou noc. Nechceme nic riskovat!“
Jeho výraz a posunek nepřipouštěly námitek, a tak jsem se vrátil a
pověděl o tom Mině. Povzdychla a její smutnou, bledou tváří se mihl
náznak úsměvu. Objala mě a tiše řekla:
„Díky Bohu za ty dobré, statečné muže!“ a s povzdechem klesla
nazpět a usnula. Píši to, protože nejsem ospalý, ale musím se znovu
nutit usnout!
4. října, ráno. — Mina mě v noci probudila ještě jednou. Zřejmě
jsme oba spali už dlouho, protože v šeru přicházejícího jitra se ostře
rýsovaly obdélníky okna a plynový plamen se jen kmital a vůbec
nešířil jas. Mina mě rychle vyzvala:
„Zavolej profesora! Chci s ním okamžitě mluvit!“
„Proč?“

- 309 -

„Něco mi napadlo. Ta myšlenka se nejspíš zrodila v noci a dozrála
ve mně, ani nevím jak. Profesor mě musí hypnotizovat ještě před
úsvitem, a já pak budu moci mluvit. Pospěš si, drahý; už nezbývá
mnoho času.“ Šel jsem ke dveřím. Na žíněnce ležel dr. Seward; když
mě spatřil, hbitě vyskočil.
„Stalo se něco?“ vyhrkl zděšeně.
„Ne, ale Mina chce okamžitě mluvit s doktorem Helsingem.“
„Půjdu pro něho,“ prohlásil a rychle odešel k profesorovu pokoji.
Za dvě tři minuty už byl Van Helsing u nás. Měl na sobě župan.
Pan Morris a lord Godalming stáli u dveří s dr. Sewardem a vyptávali
se ho. Sotva profesor spatřil Minu, rozhostil se mu na tváři úsměv a
zaplašil výraz leknutí. Zamnul si ruce a řekl:
„Ach, drahá paní Mino, to je krásná změna! Podívejte se, příteli
Jonathane, dnes tu konečně máme naši drahou paní Minu zase takovou, jakou bývala kdysi.“ Radostně se k ní obrátil: „A co pro vás
mohu udělati? V tak časnou hodinu mě jistě nevoláte pro nic za nic.“
„Chci, abyste mě hypnotizoval! Proveďte to ještě před úsvitem,
cítím, že v tu dobu mohu mluvit, a to svobodně. Pospěšte si, čas se
už krátí!“
Profesor se na ni upřeně zahleděl a začal jí oběma rukama přejíždět před obličejem. Mina se mu několik minut dívala strnule do
očí. Srdce se mi rozbušilo jako perlík; cítil jsem, že se blíží rozhodný
okamžik. Mina postupně přivírala oči a seděla zcela nehybně; pouze
z jemného zvedání a klesání hrudi bylo patrno, že žije. Profesor udělal ještě několik pohybů rukama a ustal; celo měl skropeno potem.
Mina otevřela oči, ale jako by to byl někdo úplně jiný. Zrak upírala
do dáli a v hlase se jí zachvívala jakási smutná zasněnost, jakou jsem
u ní ještě nikdy neslyšel. Profesor pozdvihl paži, abych ani nehlesl, a
pokynul mi, ať sem přivedu ostatní. Vešli po špičkách, zavřeli za
sebou dveře a postavili se k čelu lůžka. Hleděli na Minu, ale ta jako
by je ani nevnímala. Mlčení prolomil profesorův hlas. Hovořil velmi
tiše, nechtěl rušit chod jejích myšlenek.
„Kde jste?“ Odpověď byla neurčitá:
„Nevím. Spánek nemá místa, které by mohl nazvat svým.“ Několik minut bylo ticho. Mina seděla dál strnule a profesor na ni upřeně
hleděl. My ostatní jsme se skoro neodvažovali dýchat. V pokoji se
- 310 -

rozjasňovalo. Dr. Van Helsing z ní nespouštěl zrak a pokynul mi,
abych roztáhl záclony. Učinil jsem tak. Každou chvíli už mohl do
místnosti vpadnout den, odněkud vystřelil rudý paprsek a uvnitř se
šířilo růžové světlo. Vtom se profesor znovu zeptal:
„Kde jste teď?“ Ozvala se zasněná, ale vědomá odpověď, jako by
Mina chtěla něco vysvětlit. Podobný tón jsem u ní slyšel při předčítání jejích poznámek.
„Nevím. Všechno je mi tu cizí.“
„Co vidíte?“
„Vůbec nic, všude je tma.“
„Co slyšíte?“ Z profesorova trpělivého hlasu zaznívalo jisté napětí.
„Šplouchání vody. Šplouchání a poskakování vlnek. Slyším je
venku.“
„To tedy jste na lodi?“ Pohlédli jsme na sebe, jako bychom si
chtěli navzájem číst myšlenky. Báli jsme se myslet. Odpověď se dostavila vzápětí.
„Ach, ano.“
„Co ještě slyšíte?“
„Dupot lidských nohou, jak po palubě nade mnou pobíhají muži.
Teď je slyšet skřípám řetězu a hlasité zaklapnutí, jak zub vratidla
zapadl do ozubení.“
„Co děláte?“
„Ležím bez hnutí — ach, tak bez hnutí. Je to jako smrt.“ Hlas se
pomalu ztrácel, až přešel v hluboký dech spánku, a otevřené oči se
zavřely.
Slunce právě vycházelo a v pokoji již bylo plné denní světlo. Dr.
Van Helsing položil Mině ruce na ramena a jemně jí dal hlavu zpět
na polštář. Malou chvíli ležela jako spící dítě, a pak si dlouze
vzdychla, probudila se a udiveně se po nás všech rozhlédla. „Mluvila
jsem ze spaní?“ otázala se jenom. Zřejmě však věděla, co se stalo;
přesto chtěla zvědět, co říkala. Profesor jí zopakoval rozhovor a Mina prohlásila:
„Pak tedy nesmíme ztrácet ani minutu; snad ještě není příliš pozdě!“ Pan Morris a lord Godalming zamířili ke dveřím, jenže profesorův vyrovnaný hlas je zavolal zpět.
- 311 -

„Počkejte, přátelé! V době, kdy paní Mina mluvila, zdvihla ta loď,
ať už se jmenuje jakkoli, kotvu. A v tuto chvíli zdvihá kotvu ve vašem velkém londýnském přístavu mnoho lodí. Kterou z nich vlastně
hledáte? Poděkujme Bohu, že se nám opět dostalo vodítka, i když
nevíme, kam nás zavede. Až dosud jsme byli tak trochu slepí; ovšem
slepí, jak lidé bývají, protože když pohlédneme zpět, spatříme, co
jsme mohli viděti, kdybychom bývali schopni viděti to, co jsme viděti mohli! Tahle věta je pěkně spletitá, že? Bohužel až teď jsme mohli
seznati, co mel hrabě na mysli, když sebral ty peníze, ačkoli mu hrozila Jonathanova ostrá dýka, jíž se i on bojí. Myslil na útěk. Slyšíte,
ÚTĚK! Pochopil, že teď, kdy mu už zbývá pouze jedna bedna s hlínou a kdy ho pronásleduje hrstka mužů tak, jak psi štvou lišku, už
Londýn není pro něj vhodným místem. Odvezl proto svou poslední
bednu s hlínou na palubu nějaké lodi a odplul ze země. Myslí si, že
unikne, ale nikoli! Budeme ho pronásledovati. Měli bychom zadouti
do lesních rohů, jak by dal učiniti náš přítel Arthur, když si obleče
červený fráček pro hon na lišku! Náš starý lišák je však lstivý, velmi
lstivý, a my s tím musíme při pronásledování počítat. Jenže já jsem
také lstivý a myslím, že brzy zjistím, co má na mysli. Zatím můžeme
klidně odpočívati, protože mezi námi se rozkládá voda, kterou nebude chtít překročiti, a ani ji překročiti nemůže, i kdyby chtěl — pokud
by loď snad nepřistála na břehu, a to jen v době mezi přílivem a odlivem nebo když vrcholí odliv. Hleďte, právě vyšlo slunce, a dokud
nezapadne, patří celý den nám. Vykoupejme se, oblečme se a nasnídejme se. Všichni jídlo potřebujeme a můžeme je pohodlně vychutnati, protože on už nedlí v této zemi s námi.“ Mina na něho prosebně
pohlédla a otázala se:
„Ale proč ho vůbec ještě musíme dál pronásledovat, když nás
opustil?“ Profesor ji uchopil za ruku, pohladil ji a odpověděl:
„Teď se mě na nic neptejte. Odpovím vám na všechno po snídani.“ Víc toho nebyl ochoten říci a rozešli jsme se, abychom se oblékli.
Po snídani opakovala Mina svou otázku. Profesor na ni chvíli
odevzdaně hleděl a pak smutně pravil:

- 312 -

„Protože teď, má drahá, drahá paní Mino, teď víc než jindy ho
musíme najíti, i kdybychom ho museli pronásledovati až do jícnu
pekel.“
Mina zbledla a slabým hlasem se otázala:
„Proč?“
„Protože on může žíti po staletí,“ odvětil vážným hlasem, „a vy
jste jen smrtelná žena. Teď, od chvíle, co vám vtiskl na hrdlo toto
znamení, může býti každá ztracená hodina osudná!“
Mina se nachýlila a kácela se v mdlobách k zemi. V posledním
zlomku vteřiny jsem ji zachytil.

kapitola 24/
FONOGRAFICKÝ DENÍK Dr. SEWARDA,
NAMLUVENY VAN HELSINGEM
Vzkaz pro Jonathana Harkera.
Zůstanete u paní Miny. My zatím budeme pátrati po hraběti —
pokud se to dá nazvati pátráním; téměř všechno přece víme a nemusíme už vlastně pátrati, pouze se musíme ujistiti. Vy tu však dnes
zůstaňte a pečujte o ni. Je to váš nejpřednější a nejsvětější úkol. Dnes
sem rozhodně přijíti nemůže. Teď vás seznámím s tím, s čím jsem už
seznámil ostatní čtyři, takže budete věděti vše, co vědí oni. Nás nepřítel odcestoval; vrací se na svůj zámek v Transylvánii. Vím to stejně jistě, jako by to ohnivá ruka napsala na stěnu. Na tento odjezd se
už zřejmě připravoval a poslední bednu hlíny měl už někde přichystanou k naložení. Proto si vzal ty peníze, proto tak pospíchal; bál se,
že bychom se ho zmocnili dřív, než slunce zapadne. Byla to jeho
poslední naděje kromě možnosti skrýti se v hrobce ubohé slečny Lucy; domnívá se, že slečna Lucy je stále taková jako on a že má hrobku pro něho otevřenu. K tomu však mu už nezbýval čas, nebylo to
možné, a proto se vypravil do svého posledního útočiště, do posledního zákopu, pokud se to dá tak říci. Je chytrý, velmi chytrý! Ví, že
tady jeho hra již skončila, a rozhodl se odejeti domů. Nalezl loď,
která popluje tam, odkud přijel, a nastoupil na ni. Nyní půjdeme hle- 313 -

dati tu loď i cíl její plavby. Až to zjistíme, vrátíme se, všechno vám
řekneme a vy s paní Minou z toho načerpáte novou naději. Jestliže o
tom budete přemýšleti, zjistíte, že máme naději a že není ještě všechno ztraceno. Netvorovi, jehož pronásledujeme, trvalo několik set let,
než se dostal do Londýna, ale sotva jsme našli proti němu vhodné
prostředky, vyhnali jsme ho odsud za jediný den! Není všemocný, i
když dokáže způsobiti mnoho škod, a je mnohem méně zranitelný
než my. Jenže my jsme silní a každý z nás ví, co chce; a společné
jsme ještě silnější. Žádné strachy, milý pane Jonathane! Náš boj teprve vzplál, a nakonec přece jen zvítězíme — tak jisté, jako že Bůh
ochraňuje z nebes svá dítka. Buďte proto klidný, než se vrátíme.
VAN HELSING

DENÍK JONATHANA HARKERA
4. října. — Přečetl jsem Mině Van Helsingův fonografický vzkaz
a to ubohé děvče úplně pookřálo. Jistota, že hrabě odplul z Anglie, jí
dodala útěchu, a útěcha je pro ni posilou. Já osobně skoro ani nemohu uvěřit, že už nestojíme tváří v tvář tomu strašnému nebezpečí.
Dokonce mé hrůzné zážitky v zámku Dracula mi připadají jako dávno zapomenutý sen. Tady ve svěžím podzimním vzduchu, v jasném
svitu slunce…
Běda, jak jen mohu pochybovat! Jak jsem tak přemýšlel, padl mi
zrak na rudou jizvu na bílém čele ubohé Miny! Dokud tam bude,
nelze pochybovat. A až zmizí, zůstane vzpomínka na ni pevně zakotvena v naší paměti. Mina i já se bojíme nečinnosti, a proto jsme znovu několikrát přečetli všechny deníky. I když si stále jasněji uvědomujeme, jak se všechno vlastně odehrálo, naše bolest a strach pomalu mizí. Jako by se ve všem jevil určitý záměr, a to nám dodává útěchu. Mina tvrdí, že jsme možná nástroji boží prozřetelnosti. Kdoví?
Budu se snažit tomu také uvěřit. O budoucnosti jsme spolu dosud
nemluvili. Raději posečkáme, až se profesor s ostatními vrátí ze své
výpravy.
Den mi ubíhá rychleji, než jsem si kdy pomyslil. Už jsou tři hodiny.
- 314 -

DENÍK MINY HARKEROVÉ
5. října, 5 hodin odpoledne. — Schůzka, na níž dr. Van Helsing
podal zprávu. Přítomni: profesor Van Helsing, lord Godalming, dr.
Seward, pan Quincey Morris, Jonathan Harker, Mina Harkerová.
Dr. Van Helsing informoval o krocích, které byly dnes podniknuty s cílem zjistit, kterou lodí a kam hrabě Dracula uprchl:
„Protože jsem věděl, že se chce vrátiti do Transylvánie, byl jsem
si jist, že se bude muset plaviti k ústí Dunaje, popřípadě k jinému
místu na Černém moři, neboť odtamtud připlul. Stáli jsme před velkým otazníkem. Omne ignotum pro magnifico. A tak jsme se s těžkým srdcem vypravili zjistit, které lodi odpluly včera večer tím směrem. Věděli jsme, že jde o plachetnici, vždyť paní Mina hovořila o
plachtách. Plachetnice nejsou tak významné, aby je The Times uváděly v lodním jízdním řádu, a proto jsme na popud lorda Godalminga
zašli k Lloydům, kde je seznam všech, i těch nejmenších odplouvajících lodí. Tam jsme zjistili, že za odlivu odplula do Černého moře
pouze jedna loď. Byla to Carevna Kateřina a vyplula z Doolittlových
loděnic do Varny, odkud má namířeno do dalších míst a pak proti
proudu Dunaje. ‚Aha,‘ řekl jsem si, ‚tohle je určitě loď, na níž je hrabě!‘ Odebrali jsme se tedy do Doolittlových loděnic a tam v malé
prkenné boudě seděl nějaký úředník. Bouda byla tak nepatrná, že ten
člověk vypadal větší než jeho kancelář. Zeptali jsme se ho na odjezd
Carevny Kateřiny. Měl zarudlý obličej, hlasitě divoce klel, ale jinak
to byl dobrý chlapík, Quincey mu dal něco ze své kapsy, co při rozvinutí zašustilo, chlapík to vložil do maličké peněženky, tu uložil
hluboko do kapsy kalhot, a byl pak ještě úslužnější a uctivější. Šel s
námi a vyptával se mnoha hrubých a zpocených mužů; i ti se polepšili, jakmile je přešla žízeň. Každou chvílí sakrovali, hromovali a různě
kleli; ani jsem jim pořádně nerozuměl, ale pochopil jsem, co asi mají
na mysli. Nakonec nám ovšem pověděli vše, co jsme potřebovali.
Sdělili nám, jak k nim včera odpoledne k páté hodině přiběhl jakýsi muž; byl vysoký, hubený a bledý, měl ostrý nos, zářivě bílé zuby a oči, které přímo žhnuly. Byl celý v černém až na slamák, který
se nehodil ani k němu, ani k roční době. Obdaroval je štědře penězi,
jen aby se dozvěděl, která loď odplouvá do Černého moře a kam.
- 315 -

Kdosi ho zavedl do kanceláře a pak k lodi. Na ni odmítal vstoupiti,
zůstal státi na konci můstku a požádal, aby k němu přišel kapitán.
Jakmile se kapitán dozvěděl, že dostane bohatě zaplaceno, přišel, a
ačkoli zprvu mocně hromoval, přece jen nakonec souhlasil. Potom
ten hubený muž odešel a někdo mu poradil, kde si může najmouti
koně a povoz. Odešel tam a brzy se vrátil. Káru s velkou bednou přitáhl sám a také sám tu bednu složil na zem, ačkoli k přenesení na loď
pak bylo třeba několika mužů. Dlouho hučel do kapitána, jak a kam
ta bedna má býti uložena; ale kapitán měl námitky, sakroval v mnoha
jazycích a vyzval ho, ať tedy přijde a sám se podívá, kde ji uloží.
Jenže on odmítl, že zatím nemůže přijíti, protože má ještě mnoho na
práci. Nato mu kapitán pověděl, aby si raději zatraceně pospíšil, protože loď vypluje z tohohle zatraceného přístavu, než nastane zatracený odliv. Hubený muž se usmál a prohlásil, že loď musí pochopitelné
vyplouti, až to kapitán uzná za vhodné; že by však byl překvapen,
kdyby to bylo nějak brzy! Kapitán znovu klel v mnoha jazycích a
hubený muž se mu uklonil, poděkoval mu a pravil, že tedy využije
jeho laskavosti a dostaví se na palubu před odjezdem. Nakonec mu
kapitán s mnohem rudější tváří než předtím a v mnoha jazycích prohlásil, že žádné zatracené a zpropadené Francouze na palubě své zatracené lodi míti nechce! Potom se cizinec zeptal, kde by mohl nablízku koupiti nákladní listy, a odešel.
Nikdo neví, kam šel, a všem to bylo ‚po čertech jedno‘, jak se vyjádřili, protože měli hlavu plnou zcela jiných, pochopitelně opět zatracených myšlenek; brzy totiž bylo všem jasné, že Carevna Kateřina
nevypluje podle očekávání. Nad hladinou řeky se zdvihla řídká pára
a postupně houstla, až z ní byla neproniknutelná mlha. Objevila se
prý znenadání, nikdo ani nevěděl jak. Kapitán hromoval a sakroval v
mnoha jazycích, ale stejně nic nezmohl. Voda pomalu stoupala a
kapitán se začal obávat, že zmešká odliv. Právě za nejvyššího přílivu
přisel hubený muž znovu na můstek a požádal kapitána, který nebyl
právě nejlépe naladěn, aby se směl podívati, kde je uložena jeho bedna. Nato mu kapitán odsekl, aby on i ta jeho stará, zatracená setsakramentská bedna táhli ke všem čertům. Hubený muž se však neurazil, odešel s prvním důstojníkem do podpalubí podívati se po bedně,
vrátil se nahoru a chvíli postál v mlze na palubě. Potom zmizel, ale
- 316 -

nikdo si nevšiml jak. Nikdo ovšem na něho ani nemyslil, protože
brzy se mlha začala zvedati a zase se vyjasnilo. Moji žízniví přátelé
s květnatou mluvou nám se smíchem líčili, jak kapitán při svém vícejazyčném klení překonal sám sebe a přímo hýřil nejšťavnatějšími
výrazy, když z dotazů u jiných námořníků, kteří v tu hodinu pluli po
proudu i proti proudu řeky, zjistil, že jen málokterý z nich spatřil
jinou mlhu než tu, která obklopovala loděnici. Nakonec loď při odlivu vyplula a ráno již byla blízko ústí. V době, kdy nám toto bylo
řečeno, byla již určitě na širém moři.
A proto si teď můžeme na nějaký čas odpočinouti, milá paní Mino. Náš nepřítel je na moři, kde může poroučeti mlze, a pluje k ústí
Dunaje. Plachetnicí trvá plavba poměrně dlouho, a i kdyby plula
rychle, my pojedeme po pevnině, budeme rychlejší a dorazíme tam
před ní. Naší nadějí je přistihnouti ho v bedně v době mezi východem
a západem slunce, kdy se nemůže brániti a my s ním můžeme naložiti, jak bude třeba. Máme před sebou řadu dní, kdy můžeme kouti své
plány. Víme přesně, kam má namířeno; mluvili jsme totiž s rejdařem
a ten nám ukázal příslušné faktury a doklady. Bedna, kterou hledáme, má býti vyložena ve Varně, kde ji na předložení plné moci převezme lodní agent jménem Ristics. Tím skončí úloha našich dopravců. Na náš dotaz, zda je něco v nepořádku, protože pak by mohli
zatelegrafovati do Varny a tam se dotázati, jsme odpověděli záporně;
vždyť to, co musíme vykonati, není věcí ani policie, ani celních úřadů. Musíme to vykonati jen my sami a podle svých plánů.“
Když dr. Van Helsing domluvil, zeptala jsem se ho, zda hrabě určitě zůstal na palubě lodi. Odpověděl: „Naším nejlepším důkazem je
vaše svědectví v hypnotickém transu.“ Znovu jsem se ho zeptala, zda
je opravdu nezbytné, aby pronásledovali hraběte; strašně se totiž bojím, aby Jonathan ode mne neodešel, a to by určitě učinil, kdyby odešli ostatní. Profesor mi odpověděl napřed klidně, ale pak byl stále
vzrušenější, důraznější a prudší, až nakonec jsme opět alespoň zčásti
pochopili, z čeho vyvěrá jeho silná individualita, kterou už tak dlouho vyniká nad svým okolím.
„Ano, je to nezbytné — nezbytné — nezbytné! Za prvé kvůli vám,
za druhé kvůli lidstvu! Už za ten krátký čas, kdy ještě byl zcela nevědomý a tápal v temnotách, napáchal tenhle netvor spoustu zla v
- 317 -

onom úzkém okruhu, v němž se pohybuje. Tohle všechno jsem už
ostatním vysvětlil; vy, drahá paní Mino, se to můžete dozvěděti z
fonografu mého přítele Johna či ze zápisků svého manžela. Vylíčil
jsem jim, jak mu trvalo řadu staletí, než se mu podařilo opustiti svou
chudou zemi — chudou na lidi — a přijíti do nové země, kde je tolik
lidí jako klasů na poli. Kdyby se o něco podobného pokoušel nějaký
jiný Nemrtvý, určitě by to nedokázal ani za dlouhá staletí, co svět je
světem a co jím ještě bude. U tohoto jedince se zřejmě nějakým zázračným způsobem spojily všechny tajemné, hluboké a mocné síly
přírody. I samo místo, kde tento Nemrtvý po dlouhá staletí žil, je
plné geologických a chemických tajemství. Jsou tam hluboké rokle a
úžlabiny, které vedou neznámo kam. Jsou tam sopky, z jejichž jícnů
dodnes tryskají proudy vod neprobádaných vlastností a plyny, které
dovedou usmrtiti nebo naopak přivésti k životu. Jistě, některé kombinace těchto tajemných sil, které tak mimořádným způsobem podporují fyzický život, mají asi magnetický či elektrický původ, vždyť i
on sám měl od samého počátku určité mimořádné vlastnosti. V těžkých dobách naplněných válkami vynikal nad ostatní železnými nervy, pronikavější myslí a větší odvahou. Neznámo jak dosáhly u něho
základní síly života svého vrcholu a jeho mozek se zdokonaluje stejnou měrou, jakou sílí, vzrůstá a mládne jeho tělo. A k tomu přistupuje ona ďábelská síla, která mu je vlastní; ta ovšem musí ustoupiti
silám dobra. A co tedy z toho plyne pro nás? Nakazil vás — ach,
odpusťte, má drahá, že o tom musím mluviti; to, co řeknu, vám bude
ku prospěchu. Nakazil vás ovšem tak zchytrale, že kdyby vám už
nijak více neubližoval, budete moci žíti dále svým dřívějším, sladkým životem, a teprve později vás smrt, ten obecný, Bohem posvěcený úděl člověka, učiní takovou, jakým je on. K tomu nesmí dojíti!
Všichni jsme se zapřisáhli, že se tak nestane! Jsme vykonavateli boží
vůle, aby se svět a lidé, pro něž zemřel jeho syn, nestali oběťmi netvorů, jejichž pouhé bytí Boha znesvěcuje. Bůh už nám dovolil vysvoboditi jednu duši a my se dáme na pochod jako dávní křižáci,
abychom vysvobodili další duše. Jako oni potáhneme k východu, a
jestliže padneme, padneme jako oni za dobrou věc.“ Odmlčel se a já
jsem se otázala: „Nepoučí se však hrabě ze svého neúspěchu? Teď,

- 318 -

když byl vyštván z Anglie, nebude se jí vyhýbat tak, jako se tygr
vyhýbá vesnici, z níž pocházejí jeho pronásledovatelé?“
„Aha!“ zvolal profesor. „To vaše přirovnání s tygrem se mi zamlouvá a převezmu je. Vaši lidožrouti, jak v Indii nazývají tygra,
který jednou okusil lidskou krev, nestojí už o žádnou jinou kořist,
nýbrž číhají tak dlouho, dokud jim nepadne za oběť člověk. Netvor,
jehož jsme vyhnali z naší vesnice, je také tygr lidožrout, a nikdy nepřestane číhati. Nikoli, vůbec nemá v povaze stáhnouti se a držeti se
v pozadí. Za svého života, toho skutečného života, přecházel turecké
hranice a napadal nepřítele na jeho vlastní půdě; a ustal snad, kdykoli
byl odražen? Nikoli! Vracel se opět, znovu a znovu. Všimněte si jeho
neústupnosti a vytrvalosti! Už dávno pojal jeho dětský mozek plán
odejíti do velkého města. A co udělal? Napřed si našel místo, které je
pro něho na celém světě nejslibnější. Pak se rozvážně začal chystati
na provedení svého plánu. Trpělivě zkoumal své síly a dosah své
moci. Studoval novou řeč. Poznával nový společenský život, změněné zvyklosti, politiku, právo, finance, vědu a obyčeje neznámé země
a neznámého národa, který tam mezitím vznikl. To málo, co zjistil,
mu jen udělalo laskominy a povzbudilo chuť. Dokonce mu to
zbystřilo mysl, neboť všechno mu jen dokazovalo, jak správné byly
již od počátku jeho předpoklady. Tohle všechno dokázal sám, sám! z
rozbořené hrobky v zapomenuté zemi. O kolik víc by toho tedy dokázal, až by mu byl otevřen širší myšlenkový svět? On, který se vysmívá smrti, jak víme; on, který nabývá sil uprostřed epidemií, jež
dovedou sklátiti celé národy! Ach, kdyby někdo takový pocházel od
Boha, a nikoli od ďábla, jakou podporou dobra by byl v tomhle našem starém světě! Ale my jsme se zavázali, že svět osvobodíme. Své
dílo musíme vykonati nenápadně a naše úsilí musí býti skryto pláštíkem tajemství. V tomto osvíceném věku, kdy lidé nevěří ani tomu,
co vidí, by mu totiž pochybnosti moudrých lidí velmi napomáhaly.
Byly by pro něho štítem, brněním a současně i zbraní, jimiž by mohl
zničiti nás, své nepřátele, kteří jsme ochotni zatratiti i vlastní duše
pro záchranu té, kterou milujeme — pro dobro lidstva a pro čest a
slávu boží.“
Po společné úřadě bylo dohodnuto, že dnes večer zatím nic definitivně nerozhodneme; že se na všechno vyspíme a že se pokusíme
- 319 -

každý dojít k vlastním závěrům. Sejdeme se opět zítra při snídani a
tam si sdělíme, k čemu jsme dospěli, a rozhodneme o dalším postupu.
Dnes v noci se cítím báječně klidná a odpočatá. Jako bych se zbavila nějaké strašné tíže. Snad…
Ani jsem to nedomyslila, nemohla jsem; v zrcadle jsem zahlédla
rudé znamení na čele a uvědomila si, že jsem dosud nečistá.

DENÍK Dr. SEWARDA
5. října. — Všichni jsme záhy vstali a myslím, že každému z nás
spánek prospěl. Při snídani vládla mnohem lepší nálada, než jsme se
domnívali, že je vůbec ještě někdy možné.
Je opravdu fantastické, jak obrovská regenerační síla je obsažena
v lidské povaze. Jakmile se zbavíme překážky, třeba smrti, vracíme
se ihned k základním principům naděje a radosti. Jak jsme seděli
kolem stolu, nejednou jsem se udiveně porozhlédl, zda všechny ty
minulé dny nejsou jenom snem. Zpět do skutečnosti mě přiváděl teprve pohled na rudou skvrnu na cele paní Harkerové. I teď, kdy vážně o všem uvažuji, skoro nemohu pochopit, že příčina celého našeho
neštěstí je dosud na světě. Dokonce i paní Harkerová jako by občas
na své utrpení zapomínala; svou strašnou jizvu si uvědomí jen tu a
tam, když si na něco vzpomene. Za půl hodiny se tu sejdeme v mé
pracovně a rozhodneme, co dál. Já osobně předvídám pouze jedinou
nesnáz a uvědomuji si ji spíš instinktivně než vědomě. Všichni budeme muset mluvit otevřeně, a přesto se obávám, že ubohá paní Harkerová bude mít z nějakého záhadného důvodu svázaný jazyk. Vím,
že si tvoří úsudky sama, a ze všeho, čeho jsem byl dosud svědkem,
mohu usuzovat, jak pronikavé a správné asi budou; jenže ona je nevysloví nebo nebude moci vyslovit. Nadhodil jsem to Van Helsingovi; pohovoříme si o tom, až budeme sami. Domnívám se, že na ni
začíná působit ten strašný jed, který se jí dostal do krve. Hrabě určitě
věděl, proč ji obdařil tím, co Van Helsing nazývá „upíří křest krví“.
Jistě lze vydestilovat jedy i z neškodných látek; v době, kdy existence ptomainů je dosud záhadou, se nelze divit ničemu! Vím pouze
- 320 -

jedno: jestli se mé pocity o mlčení nešťastné paní Harkerové projeví
jako správné, pak nás čekají velké obtíže a neznámá nebezpečí. Stejná síla, která ji donutí mlčet, ji může donutit i promluvit. Raději to
ani nedomyslím; ještě bych nakonec mohl v duchu té ušlechtilé ženě
křivdit! Van Helsing se dostaví do pracovny chvíli předtím, než přijdou ostatní. Pokusím se s ním o tom promluvit.
Později. — Po profesorově příchodu jsme probírali situaci. Postřehl jsem, že ho něco tíží a že by o tom chtěl se mnou promluvit,
ale stejně jako já s tím otálel. Když jsme tak chvíli chodili okolo celé
věci jako kočka kolem horké kaše, vyhrkl:
„Příteli Johne, my dva si musíme o něčem promluviti o samotě,
zatím jenom mezi čtyřma očima. Později do toho zasvětíme i ostatní.“ Zarazil se a já vyčkával. Za chvíli pravil:
„Paní Mina, naše ubohá, drahá paní Mina se mění!“ Po zádech mi
přeběhl mráz — mé nejhorší domněnky se potvrdily! Profesor pokračoval:
„Tentokráte musíme s ohledem na smutnou zkušenost se slečnou
Lucy bdíti, aby to nezašlo příliš daleko. Náš úkol je nyní vlastně
mnohem obtížnější než jindy, a tahle nová rána osudu způsobuje, že
záleží na každé hodině. V tváři paní Miny se již začínají projevovati
charakteristické upíří rysy. Jsou dosud jen velmi, velmi nepatrné,
jsou však zřetelné pro ty, jejichž oči se dívají bez předsudků. Zuby
má poněkud ostřejší a pohled někdy tvrdší. Navíc poslední dobou
příliš často mlčí; podobně to začínalo u slečny Lucy. Ta rovněž nic
neřekla, i když napsala vše, o čem si přála, abychom se dozvěděli.
Nyní se obávám jednoho. Jestliže paní Mina dokáže v hypnotickém
transu námi přivoděném vyzraditi, co hrabě vidí a slyší, nemohl by
tedy kdykoli i on, který ji hypnotizoval první, napil se její krve a přinutil ji vypíti svou krev, donutiti její mysl, aby mu vyjevila všechno,
co zná?“ Pokývl jsem na znamení souhlasu. Pokračoval:
„Tomu musíme rozhodně zabrániti; nesmíme ji zasvěcovati do našich záměrů, takže nebude moci prozraditi, co neví! Je to trapná záležitost! Tak trapná, že mi při pomyšlení na ni málem puká srdce; ale
musí tomu tak býti. Až se za chvíli sejdeme, musím jí oznámiti, že z
důvodu, o němž pomlčíme, se už nesmí zúčastňovati našich porad,
- 321 -

ale že ji pochopitelně budeme pečlivě ochraňovati.“ Otřel si čelo, na
němž mu vyvstal pot při představě bolesti, kterou nejspíš způsobí té
ubohé, tolik trýzněné ženě. Byl jsem přesvědčen, že ho snad trochu
utěší, až se dozví, že i já jsem došel ke stejným závěrům; rozhodně
ho to zbaví trýznivých pochyb. Sdělil jsem mu to a očekávaný účinek
se dostavil.
Čas naší porady se už blíží. Van Helsing odešel, aby se prý připravil na ni i na svou bolestnou úlohu. Řekl bych však, že pravou
příčinou jeho odchodu byla touha pomodlit se o samotě.
Později. — Hned jak jsme se sešli, jsme si s Van Helsingem oddychli. Paní Harkerová vzkázala po manželovi, že se našeho setkání
nezúčastní; pokládá prý za vhodnější, budeme-li moci své akce projednávat sami bez ní; její přítomnost by nám prý mohla vadit. Profesor i já jsme na sebe na okamžik pohlédli a oběma se nám podstatně
ulevilo. Osobně se domnívám, že pokud si paní Harkerová sama
uvědomila nebezpečí, odvrátila tím od sebe hodně bolestí i soužení.
Za těchto okolností jsem si s profesorem vyměnil souhlasné pohledy
a s prstem na rtech jsme se shodli, že o svém podezření pomlčíme,
dokud si o něm nepromluvíme sami. Ihned jsme se pustili do příprav
válečného plánu. Napřed nám Van Helsing zhruba nastínil fakta:
„Carevna Kateřina vyplula z Temže včera ráno. I při největší
rychlosti jí plavba do Varny potrvá tři týdny; my se tam po pevnině
dostaneme za tři dny. Jestliže připustíme, že plavba bude třeba o dva
dny kratší vzhledem k změnám počasí, které, jak víme, může hrabě
přivoditi, a jestliže připočteme celý den a noc pro naše případné
zpoždění, zbývají nám do odjezdu necelé dva týdny. Pro jistotu tedy
musíme odsud odcestovati nejpozději sedmnáctého. Tak určitě přibudeme do Varny den před přistáním lodi a budeme moci vykonati
všechny nutné přípravy. Všichni se pochopitelně ozbrojíme — proti
oběma druhům zla — duševnímu i fyzickému!“ Quincey Morris dodal:
„Pokud vím, pochází hrabě ze země vlků, a není vyloučeno, že
tam dorazí dřív než my. Navrhuji proto, abychom k své výzbroji ještě
přibrali winchestrovky. Já prostě věřím, že mě winchestrovka vždycky vytrhne z podobné šlamastiky. Vzpomínáš si, Arte, jak se na nás
- 322 -

hnala ta smečka u Tobolska? Co bychom byli tehdy každý dali za
opakovačku!“
„Správně!“ souhlasil Van Helsing. „Winchestrovky si opatříme.
Quincey je vždycky otevřená hlava, nejvíc ovšem, když jde o lov, i
když tahle moje metafora vyznívá v neprospěch vědy, protože připisuje vlkům větší nebezpečnost pro člověka, než tomu je. Tady zatím
nemůžeme nic dělati; a protože Varnu nikdo z nás nezná, proč bychom se tam tedy nevypravili dříve? Dnes večer a zítra se můžeme
připraviti a pak, bude-li všechno v pořádku, se my čtyři můžeme vypraviti na cestu.“
„My čtyři?“ pozastavil se Harker a tázavě hleděl z jednoho na
druhého.
„Ovšem,“ odvětil rychle profesor. „Vy tu musíte zůstati, abyste se
staral o svou ženu.“ Harker chvíli mlčel, a když pak promluvil, jeho
hlas zněl nejistě:
„O tomhle si promluvme až později. Chci se poradit s Minou.“
Domníval jsem se, že by teď bylo na čase, aby Van Helsing varoval
Harkera, ať se jí nesvěřuje s našimi plány; ten však nic takového neučinil. Významně jsem se na něho podíval a zakašlal. Místo odpovědi si přiložil prst na rty a otočil se.

DENÍK JONATHANA HARKERA
5. října, odpoledne. — Dnes ráno jsem mel po naší schůzce dlouhou dobu hlavu jako vymetenou. Nové fáze vývoje nechávají mou
mysl v tak otupeném stavu, že v ní není místa pro činorodé myšlení.
Minino rozhodnutí nezúčastnit se porady mě udivilo, a protože jsem
se s ní nehodlal přít, mohl jsem se o jejích důvodech pouze dohadovat. Nic jsem zatím nevyzkoumal. Překvapil mě i způsob, jakým to
ostatní přijali; když jsme o tom mluvili naposledy, dohodli jsme se,
že nebudeme před sebou už nic skrývat. Mina teď spí, klidně a sladce
jako malé děcko. Rty má našpulené a obličej jí září blahem. Díky
Bohu, že stále ještě prožívá takové okamžiky!
Později. — Všechno je tak zvláštní! Seděl jsem u blaženě spící
Miny a byl jsem naplněn tak velkým štěstím, že snad ani většího ne- 323 -

mohu dosáhnout. Jak se den chýlil k večeru a na zem se snášely
dlouhé stíny zapadajícího slunce, působilo na mě ticho pokoje neustále slavnostnějším dojmem. Pojednou otevřela Mina oči, něžně na
mě pohlédla a pravila:
„Jonathane, chci, abys mi něco na své svědomí slíbil. Slíbíš to
pouze mně, ale bude to z vůle boží, a ten slib ti nebude dovoleno
porušit, i kdybych před tebou klesla na kolena a s trpkými slzami tě
zapřísahala. Rychle, musíš mi to okamžitě slíbit!“
„Mino, takový slib přece nelze jen tak beze všeho dát,“ namítl
jsem. „K tomu nemám právo.“
„Ale miláčku, vždyť si to přeji já,“ odevzdaně naléhala a oči se jí
zatřpytily jako hvězdy. „Nežádám to kvůli sobě. Můžeš se zeptat
doktora Van Helsinga, zda mám pravdu; jestli nebude souhlasit, zařiď se podle svého. A jestli později všichni svůj názor změní, budeš
svého slibu zproštěn.“
„Slibuji!“ prohlásil jsem tedy a Mininou tváří se mihl výraz nesmírného štěstí; pro mě ovšem nemůže dosáhnout úplného štěstí,
dokud bude mít na čele tu rudou jizvu. Pak řekla:
„Slib mi, že mi nesdělíš vůbec nic o plánech vašeho tažení proti
hraběti. Ani jediné slovo, ani jedinou poznámku, ani jediný náznak;
zhola nic tak dlouho, dokud ponesu toto znamení,“ a důrazně ukázala
na jizvu. Pochopil jsem, že mluví smrtelně vážně, a slavnostně jsem
opakoval: „Slibuji!“ A v tom okamžiku mi bylo, jako by se mezi
námi zavřely dveře.
Později, o půlnoci. — Celý večer byla Mina tak veselá a plná života, že z ní nakonec ostatní načerpali odvahu, jako by se jejím veselím nakazili. I mně připadalo, že ze mne trochu opadl onen závoj
chmury, který člověka někdy zahaluje. Všichni jsme se záhy odebrali
na lože. Mina teď spí jako děťátko; jak báječné, že dokáže spát i při
takových starostech! Díky Bohu, alespoň zapomene na své trápení!
Třeba zapůsobí její příklad i na mě tak, jak na mě večer zapůsobilo
její veselí. Pokusím se o to. Ach, co bych dal za spánek beze snů!
6. října, ráno. — Další překvapení. Mina mě záhy probudila, asi
ve stejnou hodinu jako včera, a požádala mě, abych přivedl dr. Van
- 324 -

Helsinga. Domníval jsem se, že se chce dát znovu zhypnotizovat, a
bez námitky jsem zašel pro profesora. Ten zřejmě na zavolání čekal,
zastihl jsem ho v pokoji oblečeného. Dveře měl dokořán, takže slyšel, jak jsem otevřel dveře našeho pokoje. Ihned mi vyhověl, a sotva
vešel, zeptal se Miny, zda mají ostatní přijít také.
„Ne,“ odmítla klidně, „to není třeba. Můžete jim to říci sám. Musím odjet s vámi.“
Dr. Van Helsing ustrnul stejně jako já. Po chvilce mlčení se zeptal:
„Ale proč?“
„Musíte mě vzít s sebou. S vámi budu bezpečnější a rovněž vy
budete bezpečnější.“
„Ale proč, drahá paní Mino? Víte přece, že vaše bezpečí je naší
nejsvětější povinností. Jdeme vstříc nebezpečí, které vás ohrožuje
nebo by mohlo ohrožovati víc než kohokoli z nás kvůli — kvůli
okolnostem — věcem, které se udaly.“ V rozpacích se odmlčel.
Mina při odpovědi zdvihla prst a ukázala si na čelo.
„Vím. Proto musím jet. Teď, dokud ještě slunce nevyšlo, vám to
mohu říci; později mi to už třeba nebude možné. Vím, že se musím
dostavit, když mi hrabě rozkáže. Vím, že budu muset použít lsti,
jestliže mi rozkáže dostavit se potají, prostě budu nucena udělat cokoli, dokonce i obelhat Jonathana.“ Bůh jistě spatřil pohled, který při
těchto slovech na mě upřela, a jestli opravdu existuje anděl zaznamenávající lidské skutky, pak jí tento pohled bude přičten k věčné cti.
Mlčky jsem jí stiskl ruku. Nemohl jsem ze sebe vypravit jediné slovo
a mé dojetí bylo tak velké, že jsem si ani nemohl ulevit slzami. Mina
pokračovala:
„Vy jste muži odvážní a silní. Vaše síla je i v počtu, takže můžete
čelit i tomu, co by mohlo podlomit odolnost jedince, který by mě
střežil sám. Navíc vám mohu prokazovat službu, protože mě budete
moci hypnotizovat, a tak se dozvíte věci, které ani sama neznám.“
Van Helsing jí velmi vážně odvětil:
„Paní Mino, jste jako vždy velmi prozíravá. Pojedete s námi a
společně provedeme to, co jest naším cílem.“ Když domluvil, pohlédl jsem na Minu, jejíž dlouhé mlčení mě překvapilo. Padla naznak na
polštář a spala; neprobudila se ani, když jsem rozhrnul záclonu a
- 325 -

vpustil do pokoje záplavu slunečního svitu. Van Helsing mi pokynul,
abych šel s ním. Vešel do svého pokoje a vzápětí se k nám přidružili
lord Godalming, dr. Seward a pan Morris. Van Helsing je informoval
o Mininých slovech a potom řekl:
„Ráno odjedeme do Varny. Musíme ovšem bráti zřetel na nový
faktor — na paní Minu. Můžeme jí plně důvěřovati. Jistě jí srdce
krvácelo nad tím, co nám musela říci. Bylo to však od ní jenom
správné a nám se včas dostalo varování. Musíme počítati se vším a
ve Varně musíme býti připraveni zasáhnouti, jakmile loď přistane.“
„A co vlastně uděláme?“ zeptal se pan Morris stručně. Profesor
chvíli váhal s odpovědí.
„Především půjdeme na palubu lodi; až najdeme bednu, připevníme na ni větvičku plané růže, protože pak prý upír nemůže rakev opustiti. Tak alespoň tvrdí pověra. A my se musíme v první řadě
spoléhati na to, co říkají pověry; ve starověku tvořily náboženství a
náboženství z nich dosud vychází. Potom, až se nám naskytne kýžená příležitost, bednu otevřeme — a všechno dobře dopadne.“
„Ani mi nenapadne čekat na nějakou příležitost!“ vyhrkl pan Morris. „Jen co tu bednu uvidím, otevřu ji a toho netvora zničím, i kdyby
na mě při tom mělo hledět tisíc lidí a vzápětí mě sprovodili ze světa!“
Bezděčně jsem ho uchopil za paži — byla tvrdá jako ocel. Jistě porozuměl mému pohledu — alespoň doufám.
„Jste hodný chlapec,“ řekl dr. Van Helsing. „Statečný chlapec.
Quincey je prostě každým coulem muž! Bůh mu za to žehnej! Věřte
mi, chlapče, nikdo z nás nebude otáleti nebo váhati ze strachu. Já
vám jenom vysvětluji, co bychom měli udělati — co musíme udělati.
Nemůžeme však opravdu říci, co vlastně uděláme. Mohou nastati
nejrůznější okolnosti s nejnečekanějšími výsledky, takže prozatím
nelze odhadnouti vůbec nic. Budeme vyzbrojeni pro všechny možné
případy, a jakmile nastane chvíle pro čin, vydáme ze sebe všechno.
Dnes rozhodně musíme uvésti své záležitosti do pořádku. Zařiďme
všechno, co se týká našich blízkých a těch, kdo jsou na nás závislí.
Nikdo z nás totiž nemůže předvídati, kde, kdy a jak to skončí. Já
jsem si už své záležitosti uspořádal, a protože nemám nic jiného na
práci, půjdu obstarati všechno potřebné na cestu. Opatřím železniční
jízdenky a tak dále.“
- 326 -

Tím bylo řečeno vše a my jsme se rozešli. Uspořádám teď všechny své pozemské záležitosti a přichystám se na všechny možnosti…
Později. — Vše je hotovo, poslední vůle napsána a opatřena všemi
náležitostmi. Jestli mě Mina přežije, stane se mou univerzální dědičkou. A kdyby tomu tak nemělo být, podělí se o můj majetek ti, kdo
se k nám tak skvěle zachovali.
Slunce se pomalu chýlí k západu; upozornil mě na to Minin vzrůstající neklid. V jejím podvědomí se určitě skrývá něco, co se projeví
přesně při západu slunce. Tyhle chvíle jsou pro nás všechny naplněny mukami, vždyť každý východ či západ slunce signalizuje nějaké
nové nebezpečí — nějakou novou trýzeň, které snad nakonec z vůle
boží přece jen povedou k dobrému konci. Tohle všechno si zapisuji
do deníku, protože má drahá Mina se o tom zatím nesmí dozvědět;
bude to však pro ni připraveno, jakmile jí snad jednou bude dovoleno
zase do mého deníku nahlédnout.
Právě mě volá.

kapitola 25/
DENÍK Dr. SEWARDA
11. října, večer. — Zaznamenávám toto na přání Jonathana Harkera, protože sám prý k tomu nemá sílu a chce, aby existoval přesný
zápis.
Nikoho snad ani nepřekvapilo, když nás krátce před západem
slunce paní Harkerová k sobě zavolala. Poslední dobou jsme zjistili,
že západ a východ slunce jsou pro ni chvílemi mimořádné svobody,
kdy se její pravá povaha může projevovat bez jakýchkoli vlivů, které
by ji mohly ovládat, omezovat nebo nutit k nějakým činům. Tahle
nálada či stav začíná asi půl hodiny nebo snad o chvíli dřív před skutečným východem nebo západem slunce a trvá tak dlouho, dokud
slunce nevystoupí nad obzor či dokud nezmizí večerní červánky.
Zprvu je to jen jakýsi stav otupělosti, jako by se uvolňovalo nějaké
pouto, a po něm ihned následuje absolutní pocit svobody. Jakmile
- 327 -

však tento pocit ustává, nastane vzápětí bývalý stav či recidiva; tomu
předchází pouze krátká chvíle varovného odmlčení.
Při dnešním večerním setkám byla paní Mina poněkud rozpačitá a
bylo na ní vidět, že svádí vnitřní boj. Dokonce jsem jí to řekl a doufal
jsem, že se po mých slovech co nejrychleji vzchopí. Za několik minut se už skutečně plně ovládala, pokynula manželovi, aby si sedl k
ní na pohovku, kde spočívala, a nás vyzvala, abychom si přisunuli
blíž židle. Pak uchopila manžela za ruku a začala:
„Jsme tu všichni svobodně pospolu a možná že už naposledy!
Vím, můj drahý, vím, že u mě setrváš až do konce!“ To platilo jejímu
muži, který, jak jsem si všiml, jí pevně sevřel ruku. „Zítra ráno se
vydáme za svou povinností a pouze Bůh ví, co každého z nás čeká.
Berete mě laskavě s sebou. Vím, že učiníte všechno, co opravdoví a
odvážní muži mohou učinit pro nešťastnou slabou ženu, jejíž duše je
snad už ztracena — ne, ne, ještě není, ale rozhodně je v sázce. Nesmíte však zapomínat, že jsem jiná než vy! Mám jed v krvi, v duši, a
ten mě může zničit — a pokud se nám nedostane pomoci, určitě mě
zničí. Ach, přátelé, víte stejně dobře jako já, že má duše je v sázce; a
třebaže znám jedno východisko, nesmíte je zvolit ani vy, ani já!“
Prosebně se po nás rozhlédla; první i poslední pohled patřil manželovi.
„Jaké východisko?“ zeptal se Van Helsing drsně. „Jaké je to východisko, když je nesmíme — nemáme — zvoliti?“
„Že bych zemřela teď, buď vlastní rukou, nebo rukou druhých,
dříve, než podlehnu úplně té strašné zhoubě. Vždyť vím, a vy to víte
také, že kdybych zemřela, mohli byste osvobodit mou nesmrtelnou
duši — a jistě byste to udělali — tak, jak jste to učinili nebohé Lucy.
Kdyby stála v cestě pouze smrt či strach ze smrti, ani na chvíli bych
nezaváhala a ochotně bych zemřela tady mezi svými přáteli, kteří mě
milují. Jenže smrt není všechno. Nemohu uvěřit, že by bylo vůlí boží,
abych zemřela ve chvíli, kdy ještě máme naději a musíme vykonati
záslužný čin. Proto se tímto vzdávám jistoty věcného spasení a vydám se s vámi do temnot, kde se možná skrývají ty nejčernější hrůzy,
jež chová svět i záhrobí!“ Mlčeli jsme; podvědomě jsme cítili, že toto
byl pouze úvod. Všichni jsme podlehli smutku, Harkerova tvář zpo-

- 328 -

pelavěla; snad tušil lépe než kdokoli jiný, co bude následovat. Paní
Mina pokračovala:
„To byl tedy můj podíl, jímž jsem přispěla na společný účet.“
Překvapila mě ta podivná právnická fráze, jíž použila tak vážně při
takové příležitosti. „A co poskytne každý z vás? Svůj život, vím,“
dodala rychle. „Celkem snadná věc pro odvážné muže. Vaše životy
patří Bohu a vy mu je můžete vrátit; ale co dáte mně?“ Znovu se tázavě rozhlédla, ale tentokráte se její pohled vyhnul manželovi. Quincey zřejmě pochopil; mlčky přisvědčil a paní Mině se rozjasnila tvář.
„Povím vám tedy bez okolků, co si přeji; zde nesmí být mezi námi
žádné nedorozumění. Musíte mi slíbit — jeden jako druhý, i ty, můj
milovaný manželi —, že mě zabijete, až nastane příhodný čas.“
„A kdy ten čas nastane?“ otázal se Quincey tichým a napjatým
hlasem.
„Až se podle vašeho přesvědčení natolik změním, že bude pro
mne lepší zemřít než žít dál. A až takto zemřu, nesmíte ani okamžik
zaváhat a musíte mi probodnout srdce kůlem a uříznout hlavu. Prostě
musíte učinit všechno, čeho bude třeba, abych došla věčného klidu!“
Nastalo ticho. První vstal Quincey. Poklekl před ní, uchopil ji za
ruku a slavnostním hlasem prohlásil:
„Jsem jenom drsný chlap a dosavadní život mě snad ani neučinil
hodným takového vyznamenání, ale při všem, co je mi svaté a drahé,
vám přísahám, že pokud takový čas někdy nadejde, ani o chlup necouvnu před povinností, kterou jste nám uložila. A rovněž vám slibuji, že všechno zaručeně provedu; i kdybych totiž pochyboval, budu
brát za bernou minci, že už ten čas nadešel!“
„Můj oddaný příteli!“ byla jediná slova, která Mina uprostřed slz
ze sebe vypravila; naklonila se k němu a políbila mu ruku.
„Přísahám totéž, drahá paní Mino,“ pravil Van Helsing.
„Já také,“ následoval lord Godalming. Každý z nich před ní při
přísaze poklekl. Pak přišla řada na mě a nato se k ní obrátil její manžel. S pohledem plným zoufalství a obličejem tak bledým, že bílé
vlasy proti němu vypadaly tmavé, se otázal:
„Já musím také složit takový slib, Mino?“
„Ty také, můj nejdražší,“ přitakala paní Mina s nesmírnou něhou
v pohledu i hlase. „Nesmíš se mu vyhnout. Jsi pro mě tím nejbližším
- 329 -

a nejdražším člověkem, jsi prostě pro mě celý svět. Naše duše splynuly v jednu, na celý život, na všechny časy. Vzpomeň si, můj drahý,
na ty pradávné doby, kdy muži zabíjeli své manželky i ostatní ženy,
aby nemohly padnout do rukou nepřátel. Jejich paže se nezachvěly o
nic víc jen proto, že ty, které milovali, je prosily o smrt! V dobách
těžkých zkoušek jsou muži něčím takovým povinováni vůči těm,
koho milují! A jestli mi snad opravdu bude souzeno zemřít něčí rukou, pak nechť rukou toho, kdo mě miluje nejvíc. Doktore Van Helsingu, nezapomněla jsem, jak jste byl v případě nešťastné Lucy milosrdným k tomu, kdo ji miloval…“ — vtom se zarazila, zrudla a použila jiných slov — „k tomu, kdo měl největší právo jí poskytnout
klid. Kdyby měl takový okamžik znovu nastat, doufám, že vaší zásluhou si můj manžel bude moci vždy šťastně připomínat, že to byla
jeho milující ruka, která mě osvobodila od hrozné kletby, jež na mě
byla uvržena.“
„I to vám přísahám!“ slíbil profesor zvučným hlasem. Paní Harkerová se usmála — ano, usmála se, s povzdechem plným úlevy se
opřela zpět a řekla:
„A teď ještě menší varování, ale nikdy na ně nesmíte zapomenout!
Jestli ten čas někdy nastane, pak může nastat náhle a nečekaně, a v
tom případě nesmíte vůbec ztratit ani minutu a musíte okamžitě využít příležitosti! V takový čas bych totiž i já mohla být — a, pokud ten
čas nastane, pak určitě budu — spojena s vaším nepřítelem proti
vám!
Ještě jedna prosba,“ a při těchto slovech se jí na obličeji rozhostil
velmi vážný výraz. „Není sice tak důležitá a nezbytná jako ostatní,
ale byla bych ráda, kdybyste mi prokázali ještě jednu laskavost, pokud se vám bude chtít.“ Mlčky jsme souhlasili, slov nebylo třeba.
„Chtěla bych, abyste teď v mé přítomnosti četli modlitbu za mrtvé.“ Přerušil ji hluboký manželův povzdech. Paní Mina ho uchopila
za ruku, přitiskla si ji k srdci a pokračovala: „Musíte mi ji jednou
přečíst. Ať už tahle strašná záležitost dopadne jakkoli, bude to pro
nás pro všechny — nebo alespoň pro některé — sladká útěcha. Doufám, že ji budeš předčítat ty, můj nejdražší, protože pak bude v mé
paměti navždy spjata s tvým hlasem — ať se cokoli stane!“
„Ale miláčku,“ namítl, „vždyť do smrti máš ještě tak daleko!“
- 330 -

Paní Mina varovně pozdvihla ruku. „Nikoli, v této chvíli tkvím
hlouběji ve smrti, než kdyby mě tížil opravdový náhrobní kámen!“
„Opravdu ji tedy mám číst?“ ujišťoval se manžel.
„Přineslo by mi to útěchu, Jonathane,“ odvětila stručně, a jakmile
mu přichystala modlitební knihu, začal předčítat.
Dá se vůbec popsat tento neobvyklý výjev — jeho slavnostní atmosféra, ponurost, smutek, hrůza a přesto vznešenost? I skeptik, který v emocích či zbožnění vidí pouze výsměch trpké pravdy, by byl
dojat do hloubi srdce, kdyby spatřil ten malý hlouček věrných a oddaných přátel klečet u osudem pronásledované, nešťastné ženy. Nebo
kdyby slyšel manžela předčítat prostá a překrásná slova modlitby za
mrtvé něhou prodchnutým hlasem, který se mu vzrušením tak často
lámal, až se musel několikrát odmlčet. „Nemohu — pokračovat —,
selhávají — mi — slova — i hlas!“
Paní Mina měla podvědomě pravdu. Jakkoli to bylo zvláštní a
jakkoli jsme to později mohli pokládat za podivné, nám, kteří jsme tu
chvíli prožili, ta modlitba dodala nesmírnou útěchu. A mlčení, které
bylo předzvěstí končící duševní svobody paní Miny, se nám již nezdálo tak naplněné zoufalstvím, jak jsme se obávali.

DENÍK JONATHANA HARKERA
15. října. Varna. — Odjeli jsme z Charing Crossu dvanáctého ráno, téhož dne večer jsme dojeli do Paříže a přesedli na rezervovaná
místa v Orient-Expressu. Cestovali jsme přes noc a po celý další den.
Do Varny jsme dojeli v pět hodin odpoledne. Lord Godalming šel na
konzulát, zda mu tam nedošel nějaký telegram, a my ostatní jsme
zatím jeli do hotelu Oděsa. Cestou jsme mohli spatřit mnoho zajímavého, ale já jsem se nemohl dočkat, abychom tu byli, a na ničem jiném mi nezáleželo. Dokud Carevna Kateřina nepřistane, nic na širém
světe mě nezajímá! Mině se bohudík daří dobře; vypadá silnější a do
tváří se jí vrací barva. Hodně spí; skoro celou cestu prospala. Ale
před západem a východem slunce je velmi čilá a svěží; Van Helsing
ji už v těchto hodinách pravidelně hypnotizuje. Zprvu to šlo dost
těžce a pokaždé se musel několikrát pokoušet, ale teď už mu podléhá
naráz, jako by to byl návyk, a Van Helsing nemusí vynakládat téměř
- 331 -

žádné úsilí. V tyhle chvíle jako by jí prostě dokázal vnutit svou vůli a
její myšlenky ho poslouchají. Pokaždé se jí ptá, co vidí a slyší. Na
první otázku odpovídá:
„Nic, všude je samá tma.“ A na druhou:
„Slyším, jak vlny narážejí na loď a jak voda šplouchá. Plachty a
lana se napínají a stěžně a ráhna vrzají. Je prudký vítr — je ho slyšet
v záporách a příď rozráží zpěněnou hladinu.“ Carevna Kateřina je
tedy zřejmě dosud na moři a míří k Varně. Právě se vrátil lord Godalming. Přinesl čtyři telegramy; co jsme odjeli, docházel jeden denně a všechny měly stejný obsah: Lloyd nedostal o Carevně Kateřině
žádnou zprávu. Před odjezdem z Londýna uložil lord Godalming
svému agentu u Lloydů, aby mu denně posílal telegram, zda došla
nějaká zpráva o průběhu její plavby. Telegram měl poslat i v záporném případě, aby si lord Godalming mohl být jist, že na druhém konci drátu je pohyb lodi neustále sledován.
Navečeřeli jsme se a záhy jsme šli spát. Zítra navštívíme vicekonzula a chceme si pokud možno vyjednat přístup na palubu lodi,
hned po přistání. Van Helsing tvrdí, že bychom se na palubu měli
nejraději dostat mezi východem a západem slunce. I kdyby se hrabě
změnil v netopýra, nemůže se vlastním letem přenést přes tekoucí
vody, a proto ani nemůže opustit loď. A jelikož se odvažuje brát na
sebe lidskou podobu jenom tehdy, když ví, že nevzbudí podezření —
a něčeho takového se zřejmé chce vyvarovat —, musí zůstat v bedně.
Jestli se nám tedy podaří dostat se na palubu po východu slunce, bude nám vydán na milost a nemilost. Vždyť dřív, než se probudí, budeme moci otevřít bednu a naložit s ním stejným způsobem jako s
ubohou Lucy. A žádnou milost s ním jistě mít nebudeme! Od úředníků a námořníků nečekáme celkem potíže. Tohle je bohudík země,
kde se úplatky dá dosáhnout všeho, a penězi jsme zásobeni bohatě.
Musíme jenom zařídit, aby loď nemohla přistát bez našeho vědomí
mezi západem a východem slunce, a pak bude všechno v nejlepším
pořádku. Váček s penězi to určitě zaručí!
16. října. — Mina stále vypovídá o narážejících vlnách a šplouchající vodě, o tmě a příhodných větrech. Čas nám zřejmě přeje, a až
se doslechneme, že Carevna Kateřina připlouvá, budeme již připra- 332 -

veni. Musí přece proplout Dardanelami, takže o ní určitě dostaneme
nějakou zprávu.
17. října. — Mám za to, že všechno je dokonale připraveno na
přivítání hraběte při návratu z cest. Godalming oznámil rejdarům, že
naloděná bedna by mohla pravděpodobně obsahovat ukradený majetek jednoho jeho přítele, a dostalo se mu neoficiálního povolení bednu na vlastní riziko otevřít. Rejdař mu dal list, v němž žádá kapitána,
aby mu poskytl pomoc při všem, co bude chtít na palubě zařídit, a
podobné povolení poslal svému agentovi ve Varně. S tím jsme mluvili; Godalmingovo vlídné chování mu velmi zalichotilo a jsme přesvědčeni, že učiní vše, co je v jeho silách, aby nám pomohl. Už jsme
se dohodli, co uděláme, jestli se nám podaří zmocnit se bedny a otevřít ji. Bude-li v ní hrabě, Van Helsing se Sewardem mu okamžitě
uříznou hlavu a probodnou srdce kůlem. Morris, Godalming a já je
budeme chránit proti jakémukoli zásahu zvenčí, i kdybychom museli
použít zbraní. Ty ovšem budeme mít po ruce. Podle profesora by se
tělo hraběte po takovém zákroku rozpadlo velmi brzy v prach. Pak
by ovšem chyběl proti nám jakýkoliv důkaz v případe, že by nás snad
někdo chtěl obvinit z vraždy. Ale i kdyby se nerozpadlo, budeme za
svým činem stát a s ním i padneme, a jednoho dne nás třeba právě
tento zápis zachrání před oprátkou. Já osobně budu jenom přešťasten,
jestli se nám tato okolnost naskytne. Jsme odhodláni nasadit k provedení svého záměru všechny dostupné prostředky. Někteří úředníci
nám slíbili, že jakmile se Carevna Kateřina objeví na obzoru, pošlou
nám po zvláštním kurýrovi zprávu.
24. října. — Celý týden čekání. Denně dostává Godalming telegramy, ale vždy stejná písnička: „Dosud žádná zpráva.“ Ani Mininy
odpovědi v hypnóze se nemění: „Narážející vlny, šplouchající voda a
vrzající stěžně.“
Telegram, 24. října.

RUFUS SMITH, LLOYD, LONDÝN, LORDU
GODALMINGOVI, PROSTŘEDNICTVÍM
- 333 -

VICEKONZULA J.K. V. VE VARNĚ „Carevna Kateřina
hlášena dnes ráno z Dardanel.“
DENÍK Dr. SEWARDA
24. října. — Jak mi jen chybí můj fonograf! Psát deník rukou mě
unavuje, ale Van Helsing na tom trvá. Telegram, který včera dostal
Godalming od Lloydů, nás velmi rozrušil. Už chápu, jaké má pocity
voják, když ho volá polnice do boje. Jedině paní Harkerová nedává
najevo žádné vzrušení. Ostatně na tom ani není nic divného; dali
jsme si obzvlášť pozor, abychom jí o telegramu vůbec nic neřekli, a v
její přítomnosti se snažíme zachovávat úplný klid. Kdysi by si toho
byla určitě všimla, i kdybychom se to snažili co nejvíc zatajit, jenže v
tomto směru se za poslední tři týdny značně změnila. Začíná ji zmáhat letargie, a i když vypadá silně a zdravě a trochu se jí vrací barva,
nejsme s Van Helsingem ani trochu spokojeni. Často o ní hovoříme,
ale raději jsme se o tom ostatním ani nezmínili. Kdyby chudák Harker věděl, že chováme i tady podezření, zlomilo by mu to srdce anebo určitě by mu to pocuchalo nervy. Kdykoli je Mina v hypnotickém
spánku, prohlíží jí Van Helsing, jak mi sdělil, velmi bedlivě zuby,
protože dokud prý se nezačnou zaostřovat, nehrozí jí ještě žádné
akutní nebezpečí. Až by ovšem k takové změně došlo, museli bychom podniknout patřičné kroky…! Oba víme, jaké kroky by to musely být, i když si o tom nevyměňujeme názory. A nikdo před povinností necouvne — třebas to je hrůzné pomyšlení. „Euthanasia“ je
báječné a uklidňující slovo! Díky tomu, kdo je vymyslil!
Z Dardanel je sem pouze 24 hodin plavby, pokud ovšem Carevna
Kateřina popluje stejnou rychlostí jako z Londýna. Podle toho by
měla přistát někdy ráno, a protože dříve rozhodně dorazit nemůže,
odebereme se dnes všichni záhy na lože. Vstaneme v jednu hodinu,
abychom byli připraveni.
25. října, poledne. — Dosud žádné zprávy o přistání lodi. Sdělení
paní Harkerové při ranní hypnóze znělo stejně jako vždycky, takže
není vyloučeno, že se každým okamžikem něco dozvíme. Všichni už
- 334 -

jsme rozrušeni na nejvyšší míru, jenom Harker zůstává klidný; ruce
má chladné jako led a před hodinou jsem ho zastihl, jak brousí ostří
zakřivené dýky, kterou neustále nosí při sobě. Jestli Harkerova odhodlaná, ledově chladná ruka jednou přiloží ostří té dýky hraběti na
hrdlo, příliš naděje mu pak nekyne!
Dnes nám paní Harkerová nahnala trochu strachu. K polednímu
upadla do letargického stavu, který se nám ani trochu nezamlouval;
ostatním jsme sice o něm pomlčeli, ale nijak nás nepotěšil. Celé dopoledne byla neklidná, takže jsme zprvu přivítali, že usnula. Když se
nám však její manžel jen mimochodem zmínil, že má tak tvrdý spánek, až ji ani nemohl probudit, zašli jsme k ní do pokoje. Dýchala
normálně a vypadala tak dobře a klidně, že jsme nakonec rezignovaně usoudili, že spánek je pro ni lepší než cokoli jiného. Tolik věcí tíží
mysl toho ubohého děvčete, že jí spánek, pokud jí přináší zapomnění,
jenom prospěje.
Později. — Nás názor byl správný. Po několikahodinovém osvěžujícím spánku se probudila a působila svěžeji a veseleji než poslední dny. Při západu slunce nám podala z hypnózy svou obvyklou
zprávu. Ať už se hrabě nalézá v Černém moři kdekoli, spěje rychle
vstříc svému osudu. Své zkáze, doufám!
26. října. — Další den a žádné novinky o Carevně Kateřině. Už
by tady měla být! Ranní zpráva paní Harkerové z hypnózy zněla
stejně, takže se určitě stále ještě někde plaví. Není vyloučeno, že loď
musela občas kvůli mlze někde spustit kotvy; některé parníky, které
včera večer připluly, hlásily husté mlhy severně a jižně od přístavu.
Musíme být dál na stráži, vždyť loď může být ohlášena každou chvílí.
27. říjen, poledne. — Je to nanejvýš podivné; stále žádné zprávy o
lodi, na kterou čekáme. Včera večer a dnes ráno hlásila paní Harkerová jako obvykle: „Narážející vlny a šplouchající voda,“ ačkoli tentokráte dodala, že „vlny jsou velmi mírné“. Londýnské telegramy se
neustále opakují: „Žádná další zpráva.“ Van Helsing má hrozné oba-

- 335 -

vy a právě mi sdělil, že se bojí, aby nám hrabě neunikl. Dodal významně:
„Letargie paní Miny se mi vůbec nezamlouvala. Duše i paměť dokáží v transu provádět ty nejpodivnější kousky.“ Chtěl jsem se ho
zeptat na další podrobnosti, jenže vtom vešel Harker a Van Helsing
pozdvihl odmítavě ruku. Večer, při západu slunce, se ji budeme muset pokusit přimět, aby nám v hypnóze řekla více.
Telegram, 28. října.

RUFUS SMITH, LONDÝN, LORDU GODALMINGOVI,
PROSTŘEDNICTVÍM VICEKONZULA J. K. V. VE
VARNĚ
„Dnes ráno v jednu hodinu hlášeno přistání Carevny Kateřiny v
Galaci.“

DENÍK Dr. SEWARDA
28. října. — Když nám byl doručen telegram se zprávou o přistání
lodi v Galaci, nebyl to pro nikoho z nás takový šok, jak by se dalo
očekávat. Pravda, nevěděli jsme, odkud, kdy a jak přijde pohroma,
ale všichni jsme počítali s tím, že dojde k něčemu nepředvídanému.
Už skutečnost, že loď stále nepřistávala ve Varně, každého z nás
přesvědčila, že se situace nebude vyvíjet podle našich předpokladů.
Čekali jsme pouze na to, co se změní. Přesto nás to překvapilo. Příroda zřejmě v člověku neustále živí tak silnou naději, že člověk i
proti zdravému rozumu věří, že věci dopadnou tak, jak by si přál, aby
dopadly, a ne tak, jak bychom měli předpokládat, že dopadnou.
Transcendentalismus je majákem pro anděly, i když je pro lidi pouhou bludičkou. Byl to prazvláštní zážitek a každý jsme na něj reagovali jinak. Van Helsing na okamžik pozdvihl paže nad hlavu, jakoby
Všemohoucímu na protest; neřekl však ani slovo a za několik vteřin
povstal se zachmuřenou tváří. Lord Godalming nadmíru zbledl a
těžce oddychuje usedl. Quincey Morris si utáhl opasek prudkým pohybem, který tak dobře znám; za našeho mládí to byl pokyn k akci!
Tvář paní Harkerové pokryla přízračná bledost, takže jí jizva na čele
- 336 -

téměř vzplanula, ale pokorně sepjala ruce a s pohledem upřeným
vzhůru se modlila. Harker se usmál — skutečně se usmál — tím trpkým, temným úsměškem člověka, který už nemá v co doufat. Ale
posunkem současně usvědčil výraz tváře ze lži, protože jeho ruka
bezděčně nahmatala jilec dýky a sevřela ho. „Kdy odjíždí příští vlak
do Galace?“ zeptal se mimochodem Van Helsing.
„Zítra ráno v 6.30!“ Všichni jsme sebou trhli — odpověď přišla
od paní Harkerové.
„Jak to proboha víte!“ podivil se Art.
„Zapomínáte — nebo to snad ani nevíte, ví to ovšem Jonathan i
doktor Van Helsing —, že vlaky jsou mým koníčkem. Doma v Exeteru jsem se naučila nazpaměť všem vlakovým spojením, abych
manželovi někdy pomohla. Občas se to vyplatilo, a tak teď vždy pečlivě studuji jízdní řády. Věděla jsem, že budeme-li se náhodou muset
vypravit na zámek Dracula, budeme muset jet přes Galaci nebo rozhodně přes Bukurešť. Proto jsem pečlivě prostudovala všechna vlaková spojení. Bohužel jich nebylo tolik k naučení, vždyť zítra odjíždí
jediný vlak v hodinu, kterou jsem vám řekla.“
„Skvělá žena!“ zabručel profesor.
„Nemohli by nám vypravit zvláštní vlak?“ uvažoval lord Godalming.
Van Helsing zavrtěl hlavou. „Obávám se, že ne. Tahle země se
podstatně liší od vaší nebo mé. I kdyby nám vypravili zvláštní vlak,
stejně by asi nedojel dřív než pravidelný vlak. Kromě toho musíme
vykonati ještě nějaké přípravy. Musíme všechno rozvážiti. A teď si
rozdělme úlohy. Vy, příteli Arthure, půjdete na nádraží, koupíte jízdenky a zařídíte, abychom mohli ráno vyjeti. Příteli Jonathane, vy
zajdete k lodnímu agentovi a dáte si od něho vystaviti doklady pro
agenta v Galaci, které nás budou opravňovati k téže prohlídce lodi
jako zde. Quincey Morrisi, vy vyhledejte vicekonzula a požádejte ho
o doporučující dopis na jeho kolegu v Galaci, abychom neměli žádné
potíže a neztráceli čas, až překročíme Dunaj. John tu zůstane se
mnou a s paní Minou a poradíme se. Třeba se zdržíte a přijdete později; to však nevadí, protože při západu slunce tady budu s paní Minou a vyslechnu, co nám poví.“

- 337 -

„A já,“ prohlásila paní Harkerová vesele, téměř tak jako v dobách
dávno minulých, „se pokusím být také prospěšnou a budu o všem
přemýšlet a psát, jak jsem to dělávala. Je mi, jako bych se něčeho
zvláštního zbavovala, a cítím se mnohem volněji než v posledních
dnech.“ Když to naši tři mladí přátelé zaslechli, rozjasnily se jim
tváře, protože zřejmě pochopili smysl jejích slov; jenže já i Van Helsing jsme na sebe pohlédli a vyměnili vážné, starostlivé pohledy. V
tu chvíli jsme ovšem nic neřekli.
Když naši tři přátelé odešli za svými povinnostmi, požádal Van
Helsing paní Harkerovou, aby prohlédla opisy deníků a vyhledala tu
část, kterou Harker pořídil v zámku. Paní Harkerová šla pro ni, a
když za sebou zavřela dveře, řekl mi profesor:
„Myslíme si totéž! Ven s tím!“
„Nastala nějaká změna. Snad je nadějná, ale dělá se mi z té naděje
zle, protože by nás mohla svést na scestí.“
„Správně. Víte, proč jsem ji požádal, aby donesla rukopis?“
„Ne. Pokud jste ovšem nechtěl mít příležitost, abychom si mohli
pohovořit mezi čtyřma očima.“
„Částečně máte pravdu, příteli Johne, ale pouze částečně. Chci
vám něco říci. Ach, příteli, beru na sebe velké, strašné riziko; ale
věřím, že činím správně. Ve chvíli, kdy paní Mina pronesla ona slova, která nás oba zarazila, něco mě napadlo. V onom transu před
třemi dny jí sem hrabě poslal svou duši, aby přečetl její myšlenky, či
ještě spíše ji zavedl k sobě do bedny s hlínou na lodi, kde šplouchá
voda, jak tomu bývá při východu a západu slunce. A tak se dozvěděl,
že jsme zde; neboť paní Mina, která se ve svém volném životě může
dívati a naslouchati, toho může zjistiti mnohem víc než on, zavřen ve
vlastní rakvi. Teď tedy nasazuje všechny síly, aby nám unikl. Ji zatím nepotřebuje. Je si vědom své velké převahy a ví, že za ním přijde, jakmile ji zavolá. Teď ji však od sebe odpudil — propustil ji
zcela ze své moci, aby nemohla k němu přicházeti. A zde právě doufám, že naše mozky, které dospěly už před dávnými lety a dosud se
těší milosti boží, předčí jeho dětský mozek, který po staletí ležel v
hrobě, nás nedorostl a je schopen jenom sobecké, a tedy omezené
činnosti. Pozor, přichází paní Mina! O jejím transu se jí nesmíme
zmíniti ani slůvkem! Neví o tom; zdrtilo by ji to a přivedlo v zoufal- 338 -

ství právě v době, kdy v ní musíme co nejvíce podporovati naději,
odvahu a zejména bystrou mysl, která je vycvičena jako mysl muže,
ale přesto je sladce ženská. A navíc je nadána onou zvláštní schopností, kterou jí dal hrabě a kterou jí nemůže odejmouti — i když je
přesvědčen o opaku. Pst! Nechte mluviti mne a uvidíte! Johne, příteli, jsme ve strašných nesnázích. Mám strach, jaký jsem nikdy neměl.
Nezbývá nám než věřiti v milosrdenství boží. Ticho! Už je tu!“
Obával jsem se, že se profesor zhroutí a podlehne hysterickému
záchvatu jako tehdy po Lucyině smrti; s velkým úsilím se však ovládl a ve chvíli, kdy paní Harkerová přicupitala do pokoje, byl už absolutně klidný. Paní Harkerová byla veselá, vypadala spokojeně a
zřejmě se tak zabrala do práce, že na své utrpení úplně zapomněla.
Podala Van Helsingovi několik strojem popsaných listů. Vážně je
prohlížel, a jak v nich četl, obličej se mu pomalu rozjasňoval. Pak,
maje listy mezi palcem a ukazováčkem, řekl:
„Chci vám teď dát poučení, vám, příteli Johne, který už máte tolik
zkušeností, i vám, drahá paní Mino, která jste ještě mladá — nikdy se
nebojte přemýšleti! Často mi v mysli poletovala nějaká nehotová
myšlenka, jenže ze strachu, aby neztratila křídla, jsem se ji bál vypustiti. Nyní toho již vím více, proto jsem se vrátil tam, odkud jedna
z těch nehotových myšlenek vzešla, a objevil jsem, že ta myšlenka
vůbec není nehotová! Je celá, i když je ještě tak mladá, že nemá dost
sil, aby mohla použíti svých křídel. Dopadne to s ní stejně jako s
oním ošklivým káčátkem mého přítele Hanse Andersena; až nastane
čas, aby vyzkoušela své perutě, nebude to už žádná kachní myšlenka,
nýbrž mohutná labutí myšlenka, hrdě se vznášející na širokých perutích! Přečtu vám, co tady napsal Jonathan: ‚…kdo pokračovateli svého rodu vnukl myšlenku, aby znovu a znovu převáděl svá vojska přes
veletok do turecké země? A kdo, když byl odražen, znovu přicházel,
opět a opět, třebas i musel přicházet sám z krvavého bitevního pole,
kde byly pobíjeny jeho oddíly, protože věděl, že nakonec může zvítěziti pouze on sám?‘
Co z toho pro nás plyne? Poměrně málo? Ne! Dětský rozum hraběte nic nechápe, proto se vyjadřuje tak volně. Váš dospělý mozek
také nic nechápe, dokonce ani můj dospělý mozek do této doby nic
nepochopil. Prosím! Jenže vtom pronese paní Mina bezmyšlenkovitě
- 339 -

jedno slovo, neboť ani ona neví, co znamená — co by mohlo znamenati. Je to stejné jako s živly, které klidně odpočívají, ale když se na
povel přírody dají do pohybu a dotknou se — pak prásk! prudký
blesk rozžhaví celou oblohu a leckoho oslní, zabije a zničí. Ale přitom ozáří celou zemi pod sebou na míle daleko! Je to tak, že? A teď
vám to vysvětlím. Začnu tímto: studovali jste někdy filosofii zločinu? Ano a ne. Vy, Johne, ano; je to přece i studium choromyslnosti.
Vy, paní Mino, ne; se zločinem jste nikdy neměla nic společného —
pouze jedenkrát. Přesto vaše mysl vyvozuje správně a neusuzuje a
particulari ad universale. Všichni zločinci se vyznačují určitou
vlastností. Tato vlastnost je od pradávna ve všech zemích stejná, takže i policie, která se ve filosofii příliš nevyzná, ze zkušeností zjistila,
že tomu tak opravdu je. Došla tedy k tomu empiricky. Zločinec se
vždycky dopouští téhož zločinu — totiž pravý zločinec, který se zdá
k zločinu předurčen a který se ničím jiným nechce zabývati. Takový
zločinec nemá tak vyvinutý mozek jako normální dospělý člověk. Je
zchytralý, lstivý a vynalézavý; ale duševně vyspělý není. Je spíše na
úrovni dítěte. I náš zločinec je předurčen k zločinu, i on má mozek
dítěte a to, co až dosud učinil, je typicky dětské. Mladé ptáče, mladá
rybka a mladé zvířátko se neseznamují se světem podle teorie, ale
empiricky; a to, čemu se naučí, je pro ně základem pro další snažení.
‚Dejte mi pevný bod a pohnu světem!‘ prohlásil Archimédes. Takový
pevný bod se pro dětský mozek stává podkladem pro možnou proměnu v mozek dospělý, jenže dokud dítě nepřijde na to, že by mohlo
dosáhnouti více, bude jen pokaždé dělati totéž, co už dělávalo předtím! Ach, má drahá, vidím, jak se vám rozevírají oči a jak už vám
blesk ozářil kraj na míle daleko!“ Paní Harkerová totiž radostně zatleskala a v očích jí zajiskřilo. Profesor pokračoval:
„Teď přenechám slovo vám. Povězte nám dvěma suchým vědcům, co svýma rozzářenýma očima vidíte.“ Nato ji uchopil za ruku, a
zatímco mluvila, zřejmě mimoděk a nevědomky jí palcem a ukazováčkem tiskl tepnu.
„Hrabě je zločinec určitého typu. Nordau a Lombroso by ho jistě
takto klasifikovali, a jako zločinec má tedy nedokonale vyvinutý
mozek. Proto, jakmile se setká s překážkami, musí hledat záchranu v
tom, co už kdysi udělal. Vodítkem pro nás je jeho minulost a ta její
- 340 -

část, kterou známe dokonce z jeho vlastních úst, nám praví, že už
jednou, když se octl ‚v úzkých‘, jak by řekl pan Morris, vrátil se ze
země, do níž se pokusil vtrhnout, zpět do vlasti a tam znovu chystal
další útok se stejným cílem. Znovu vyrazil, tentokráte lépe vyzbrojen, a zvítězil. Tak přišel do Londýna, aby se zmocnil další země.
Byl poražen, a když už pozbyl veškeré naděje na úspěch a jeho život
se octl v nebezpečí, prchá přes moře zpět do své vlasti tak, jak kdysi
prchl z Turecka zpět přes Dunaj.“
„Správně! Správně! Ach, moudrá paní Mino!“ vyhrkl Van Helsing
nadšeně, sklonil se a políbil jí ruku. Vzápětí mi řekl klidně jako při
vizitě v nemocnici:
„Jen dvaasedmdesát, při všem tom rozčilení! Mám naději.“ Pak se
k ní znovu obrátil a pln očekávání ji vyzval:
„Jenom pokračujte. Pokračujte! Chcete-li, můžete nám toho určitě
pověděti více! Neobávejte se, John a já víme všechno. Já alespoň
ano, a řeknu vám, máte-li pravdu. Mluvte bez obav!“
„Pokusím se. Jistě se na mě nebudete zlobit, budou-li snad má
slova znít poněkud egoisticky.“
„Naopak, žádné strachy, musíte býti egoistická, vždyť nám jde jenom o vás!“
„Nuže, jeho povaha je právě tak zločinná jako sobecká, a protože
jeho intelekt je nízký a jeho jednání vychází ze sobeckosti, omezuje
se na jediný cíl. Ten ovšem sleduje zcela bezohledně. Tak jako prchl
zpět přes Dunaj a nechal porubat svá vojska, má teď starost pouze o
vlastní bezpečí, a na ničem jiném mu nezáleží. Proto jeho sobeckost
poněkud uvolnila mou duši z oné strašné moci, kterou nade mnou
získal v té hrozné noci. Ucítila jsem to, ach ano, ucítila jsem to! Budiž Bohu poděkováno za tuto velkou milost! Má duše je volnější, než
kdy byla od oné úděsné hodiny, a teď mě už trýzní pouze strach, aby
někdy v transu nebo snu nezneužil mých vědomostí k nějakému
svému cíli.“ Profesor povstal.
„Takto už vaší mysli zneužil a zdržel nás tady ve Varně, zatímco
loď, na níž byl, plula zahalena mlhou vzhůru do Galace, kde bezpochyby už dal vykonati přípravy pro útěk. Dále však jeho dětský
mozek nedohlédl; a třeba se právě díky prozřetelnosti boží stane, že
to, co zlosyn pokládá pro sebe za nejvýhodnější, mu nakonec nejvíce
- 341 -

uškodí. Lovec se chytil do vlastních tenat, jak říká velký žalmista.
Jestliže je nyní přesvědčen, že jsme zcela ztratili jeho stopu a že nám
unikl s mnohahodinovým náskokem, bude ho jeho sobecký dětský
mozek ukolébávat ke spánku. Také se domnívá, že teď, kdy se odpoutal od toho, co se odehrává ve vaší mysli, nemůžete ani vy nic
věděti o něm. Jenže zde se mýlí! Ten hrůzný křest krve, který vám
vnutil, vám umožňuje vyhledávati jeho myšlenky tak, jak jste to až
dosud dělala ve chvílích, kdy jste byla svobodná — při východu a
západu slunce. V takových chvílích k němu přicházíte z vůle mé, a
nikoli jeho; a této moci, která je ku prospěchu vám i nám, jste nabyla
utrpením pocházejícím z jeho ruky. Tato vaše schopnost je pro nás
teď o to vzácnější, že on o ní neví, a aby se chránil, vzdal se i možnosti zjistiti, kde právě dlíme. My ovšem nejsme vůbec sobečtí a
věříme, že Bůh nás provází touto tmou a těmito černými hodinami.
Budeme hraběte pronásledovati a před ničím neustoupíme, i kdyby
nám hrozilo nebezpečí, že se staneme stejnými jako on. Přiteli Johne,
toto byla požehnaná hodina; pomohla nám, abychom na své cestě
pokročili notný kus kupředu. Musíme učiniti podrobný a přesný zápis a dáti ho ostatním, až se vrátí ze svých pochůzek, aby tak znali
totéž co my.“
Do návratu našich přátel jsem všechno popsal a paní Harkerová
nám pak už donesla na stroji přepsaný rukopis.

kapitola 26/
DENÍK Dr. SEWARDA
29. říjen. — Toto píši ve vlaku z Varny do Galace. Včera večer
jsme se všichni sešli krátce před západem slunce. Úkoly, které nám
byly uloženy, jsme vykonali, jak nejlépe jsme dovedli. Na cestu a
všechny povinnosti, které nás v Galaci čekají, jsme se duševně připravili a počítáme se všemi možnostmi. Když se blížil obvyklý čas,
připravila se paní Harkerová k hypnotizování, ale tentokráte se Van
Helsingovi podařilo ji dostat do transu teprve po delším úsilí, namáhavějším než jindy. Až dosud stačíval pouhý pokyn, aby se rozhovo- 342 -

řila, jenže tento večer jí profesor musel klást otázky, a to značně důrazně, abychom se vůbec něco dozvěděli. Nakonec přece jen odpovídala:
„Vůbec nic nevidím; nehýbeme se; žádné vlny nenarážejí, jenom
kolem uvazovacího lana šumí pomalu tekoucí voda. Zdáli i zblízka
se ozývají mužské hlasy a je slyšet vrzání vesel ve vidlicích. Někde
padl výstřel a jeho ozvěna duní kdesi daleko. Nad sebou slyším dupot a vytahování lan a řetězů. Co je to? Vidím zákmit světla a cítím
závan čerstvého vzduchu.“
Vtom se zarazila. Z pohovky, kde ležela, se napůl zvedla, jako by
jí někdo poručil, a obrátila obě ruce dlaněmi vzhůru, jako by zdvíhala
nějaké břímě. S porozuměním jsme na sebe s Van Helsingem pohlédli. Quincey lehce svraštil čelo a upřel na ni zrak, Harkerová ruka
bezděčně sevřela jilec dýky. Nastala dlouhá odmlka. Věděli jsme, že
čas, kdy může mluvit, se pomalu chýlí ke konci; chápali jsme však,
že by bylo marné cokoli říci. Náhle se vzpřímila, otevřela oči a roztomile se otázala:
„Nechce někdo z vás šálek čaje? Jste jistě všichni velmi unaveni!“
Nezbývalo než jí udělat radost, a tak jsme souhlasili. Rychle odešla
pro čaj a po jejím odchodu Van Helsing řekl:
„Tak vidíte, přátelé. Hrabě už brzy přistane a opustil již svou bednu s hlínou. Musí se však ještě dostati na břeh. Přes noc se může někde ukrýti, ale jestliže nebude dopraven na břeh nebo jestliže se loď
břehu nedotkne, nemůže se dostati na pevnou zemi. Pokud k něčemu
takovému dojde v noci, může změniti svou podobu a na břeh skočiti
nebo přeletěti, jako to učinil ve Whitby. Jestliže se však rozední dřív,
než se dostane na břeh, nemůže uniknouti, pokud ho ovšem někdo na
břeh nepřenese. A kdyby ho přenesli, celníci by mohli objeviti, co ta
bedna obsahuje. Z toho vyplývá, že pokud neunikne na břeh tuto noc
nebo ráno před úsvitem, ztratí další den. V tom případe ještě můžeme
doraziti včas. Jestliže se mu totiž nepodaří v noci uniknouti, zastihneme ho za denního světla zavřeného v bedně a vydaného nám na
milost a nemilost. Z obavy, aby nebyl odhalen, se určitě neodváží
vyjíti ven ve své pravé podobě.“
Tím bylo řečeno vše, a proto jsme jen trpělivě čekali na rozbřesk,
kdy jsme se od paní Harkerové mohli dozvědět něco víc.
- 343 -

Časně ráno jsme s neskonalou úzkostí naslouchali, co nám v transu poví. I tentokráte dal na sebe hypnotický spánek čekat ještě déle, a
když se konečně dostavil, zbývalo do východu slunce již tak málo
času, že jsme si málem zoufali. Van Helsing snad vložil do svého
úsilí celou duši, a nakonec paní Harkerová přece jen podlehla jeho
vůli a odpověděla:
„Všude je tma. Slyším šplouchat vodu asi ve výši hlavy a vrzání
dřeva o dřevo.“ Odmlčela se a rudé slunce se vyhouplo nad obzor.
Musíme počkat až do večera.
A tak ujíždíme ke Galaci se zoufalou nadějí v srdci. Měli bychom
tam dorazit mezi druhou a třetí hodinou ranní; přijeli jsme však už do
Bukurešti s tříhodinovým zpožděním, takže tam dojedeme nejdříve
hodinu či dvě po východu slunce. Od paní Harkerové se nám tedy
dostane z hypnózy ještě dvou zpráv; snad alespoň jedna poodhrne
trochu roušku z toho, co se vlastně děje.
Později. — Slunce už zmizelo. Zapadalo za obzor naštěstí v době,
kdy nám nic nepřekáželo; kdybychom právě stáli někde na nádraží,
snad bychom ani nebyli mohli zajistit potřebný a nerušený klid. Paní
Harkerová se hypnóze bránila ještě houževnatěji než ráno. Obávám
se, že její schopnost číst pocity hraběte Draculy přestává právě ve
chvíli, kdy ji nejvíce potřebujeme. Dokonce mám dojeni, jako by jí
začala pracovat fantazie. Až dosud se v transu omezovala na sdělování holých fakt. Jestli to tímto způsobem půjde dál, může nás nakonec přivést na zcela falešnou stopu. Bylo by vítané, kdyby moc hraběte nad ní skončila současně s její schopností vnikat do jeho pocitů,
ale bohužel tomu tak asi nebude. To, co říkala, bylo zcela záhadné:
„Něco vychází; cítím, jak to vane kolem mne jako studený vítr.
Zdáli slyším směsici zvuků — snad lidi hovořící různými jazyky,
prudké vodopády a vytí vlků.“ Zarazila se, prudce se roztřásla, chvění se několik vteřin stupňovalo, až se nakonec chvěla jako osika. Nic
víc neřekla a na důrazné profesorovy otázky vůbec neodpověděla.
Když se probrala z transu, byla prokřehlá, vyčerpaná a malátná; ale
duševně byla zcela čilá. Na nic se nemohla upamatovat, jen se zeptala, co vlastně říkala. Když jí to profesor sdělil, dlouho beze slova o
tom přemítala.
- 344 -

30. října. — Blížíme se už ke Galaci a později snad ani nebudu
mít čas psát. Všichni jsme dnes ráno čekali na východ slunce. Vzhledem k neustále větším potížím s hypnotizováním začal Van Helsing s
přípravami dřív než obvykle. Neměly však žádný účinek a paní Harkerová se poddala teprve v obvyklou dobu, a to až minutu před skutečným východem slunce. Profesor neztrácel čas a okamžitě jí položil obvyklou otázku; odpověď se dostavila stejně rychle:
„Všude je tma. Slyším šplouchat vodu asi ve výši hlavy a vrzat
dřevo o dřevo. Kdesi v dáli bučí dobytek. Je slyšet ještě další zvuk,
takový podivný jako…“ Vtom se zarazila a její tvář pomalu bledla.
„Pokračujte! Pokračujte! Mluvte, poroučím vám!“ zvolal Van
Helsing úzkostným hlasem. V očích se mu již zračilo zoufalství, neboť v záři vycházejícího slunce růžověla i bledá tvář paní Harkerové.
Otevřela oči a všechny nás překvapilo, když se něžně a se zdánlivou
vážností zeptala:
„Ach, profesore, proč mě žádáte o něco, o čem víte, že to nemohu
udělat? Vždyť si nevzpomínám vůbec na nic!“ Když pak na našich
obličejích postřehla překvapení, rozhlédla se se slovy:
„Co jsem vlastně řekla? Co jsem dělala? Vím jen, že jsem tu ležela napůl ve spánku a slyšela vás, jak říkáte: ‚Pokračujte! Mluvte, poroučím vám!‘ Připadalo mi směsné, že mi poroučíte, jako bych byla
neposlušné dítě!“
„Ach, paní Mino,“ řekl profesor smutně, „jestliže slovo určené pro
vaše dobro, vyřčené důrazněji než jindy, vám připadá podivné jen
proto, že je to rozkaz ženě, kterou poslouchati je pro mne ctí, pak je
to jen důkaz — pokud vůbec je důkazu třeba — jak velice vás miluji
a ctím!“
Vlak zahvízdal, blížíme se ke Galaci. Zmítají námi obavy a hoříme netrpělivostí.

DENÍK MINY HARKEROVÉ
30. října. — Do hotelu, kde jsme si telegraficky zamluvili pokoje,
mě zavezl pan Morris. Nemluví totiž jinak než anglicky, a byl proto
nejsnáze postradatelný. Úkoly byly rozděleny podobně jako ve Var- 345 -

ně, jen k vicekonzulovi se vypravil lord Godalming, protože jeho
společenské postavení mohlo být pro tuto úřední osobu jistou zárukou, a my jsme potřebovali vše co nejrychleji vyřídit. John a oba
lékaři odešli do lodní agentury zjistit podrobnosti o příjezdu Carevny
Kateřiny.
Později. — Lord Godalming se vrátil. Konzul není v městě, vicekonzul je nemocen a běžnou agendu vykonává místo nich tamní
úředník. Byl velice ochotný a slíbil, že učiní vše, co je v jeho moci.

DENÍK JONATHANA HARKERA
30. října. — V devět hodin jsme s dr. Van Helsingem a dr. Sewardem navštívili firmu Mackenzie & Steinkoff, která tu zastupuje
londýnskou firmu Hapgood. Na podkladě telegrafické žádosti lorda
Godalminga už dostali z Londýna kabelogram s prosbou, aby nám
vyšli co nejvíce vstříc. Byli neobyčejně milí a ochotní a okamžitě nás
zavedli na palubu Carevny Kateřiny, která kotvila v říčním přístavu.
Tam jsme se mohli domluvit s jejím kapitánem, panem Donelsonem.
Vylíčil nám průběh plavby a prohlásil, že se dosud nikdy neplavil za
příznivějších podmínek.
„Páni! Až nám z toho vstávaly vlasy na hlavě. Dyk sme se báli, že
takový štěstí budem muset splatit ňákou pořádnou smůlou, aby se to
vyrovnalo. Vona vám to není žádná psina plout z Londýna až do
Černýho moře s větrem v zádech, jako by vám sám satan z ňákýho
vodpornýho důvodu foukal do plachet. A skoro celou tu dobu sme
neviděli na coul. Jakmile sme se blížili k ňáký lodi, k ňákýmu přístavu nebo k pevnině, vobklopila nás mlha a držela se nás. A dyž se
zvedla a my se rozhlídli, viděli sme starýho čerta. Vokolo Gibraltaru
sme propluli, a vůbec sme nemohli signalizovat a celou plavbu až do
Dardanel, kde sme museli čekat na povolení, abysme směli proplout,
sme nic neviděli a neslyšeli. Zprvu sem chtěl svinout plachty a počkat, až se ta mlha zvedne, ale pak sem si řek, že esli nás chce satan
co nejrychlejc dostat do Černýho moře, tak to udělá, ať se nám to líbí
či ne. A estli tam doplujem dřív, tak to naši pověst u majitelů lodi
nepoškodí a kšeftu neublíží, a ten dědek, kterýmu to jen vyhovuje, se
- 346 -

nám třeba slušně vodmění, že sme mu vyšli vstříc.“ Van Helsinga
pobouřila tahle směsice prostodušnosti a prohnanosti, pověrčivosti a
obchodní zdatnosti a prohlásil: „Kamaráde, tenhle ďábel je chytřejší,
než si leckdo myslí, a pozná, když se setká se sobě rovným!“ Jenže
kapitán se cítil polichocen a pokračoval:
„Dyž sme propluli Bosporem, začlo mužstvo reptat. Někerý námořníci, byli to Rumuni, přišli ke mně a žádali, aby směli hodit přes
palubu velkou bednu, kerou těsně před vyplutím z Londýna dopravil
na palubu ten divnej dědek. Tenkrát sem je přistih, jak na něj civěli
úkosem, a jen co ho spatřili, napřahovali k němu dva prsty, prej na
ochranu proti uřknutí. Páni! Tihle cizinci ale maj směšný pověry!
Řek gem jim, aby si hleděli svýho; jenže hned nato nás zase vobklopila mlha a já sem se tak trochu vobával, aby něco neprovedli, i dyž
nechci tvrdit, že by se to muselo zrovna tejkat tý bedny. A tak sme
teda pluli dál, a protože se nás ta mlha držela celejch pět dní, nezbejvalo mi nic jinýho než dát se hnát větrem. Esli nás teda satan chtěl
někam zahnat, zabránit sem mu v tom nemohl! A esli ne — pak holt
muselo stačit mít voči na šťopkách! Pravda, celou dobu nám počasí
přálo a všude samá hloubka. A před dvěma dny, právě dyž se slunce
prodíralo mlhou, sme zjistili, že sme na řece rovnou před Galaci.
Rumuni vyváděli jako diví a po dobrým i po zlým na mě naléhali,
abych tu bednu vytáh a hodil do řeky. Musel sem si to s nima rozdat
sochorem, a dyž se poslední z nich zved z paluby a držel si rukama
hlavu, byli už všici přesvědčený, že majetek a důvěra mejch loďařů
sou líp uschovaný v mejch rukou než v řece Dunaji, ať už je někdo
uřkne nebo neuřkne. Představte si, že už tu bednu sami vytáhli na
palubu, aby ji hodili do vody. Byla voznačená Gala via Varna, a tak
sem si řek, že ji teda už nechám na palubě a zbavím se jí, jen co budem vykládat v přístavu. Ten den sme toho eště moc nevyložili a
přes noc sme museli zůstat zakotvený mimo přístav, ale druhej den
časně zrána, hodinu před východem slunce, přišel na palubu ňákej
mužskej s příkazem, kerej mu poslali z Anglie, aby převzal bednu
adresovanou na ňákýho hraběte Draculu. Byla to samozřejmě zrovna
ta jistá bedna. Doklady měl ten chlap v pořádku a já byl rád, že se
toho zatracenýho krámu zbavím, protože začal už i mně samýmu lízt

- 347 -

na nervy. Esli měl satan na lodi ňáký zavazadla, tak bych na to vzal
jed, že to byla ta bedna!“
„Jak se jmenoval ten člověk, který bednu převzal?“ zeptal se Van
Helsing s předstíranou lhostejností.
„Hned vám to povím,“ odpověděl kapitán a přinesl z kabiny v
podpalubí stvrzenku podepsanou „Immanuel Hildesheim“. Adresa
byla Hradní ulice 16. Když jsme zjistili, že víc toho kapitán neví,
poděkovali jsme mu a odešli.
Hildesheima jsme zastihli v jeho kanceláři. Byl to žid spíše aškenázovského typu, s nosem jako ovce a s fezem. Jeho odpovědi byly
zpočátku velmi zdráhavé, a teprve když jsme ho příslušným způsobem pobídli, sdělil nám po kratším smlouvání všechno, co věděl.
Bylo to celkem jednoduché, leč významné. Od pana de Ville z Londýna dostal dopis s příkazem převzít pokud možno před východem
slunce — aby se předešlo celní prohlídce — bednu, kterou do Galace
přiveze Carevna Kateřina. Tuto bednu měl předat jakémusi Petru
Skinskému, jenž je ve spojení se Slováky, kteří provozují obchod po
řece až dolů k přístavu. Za tuto transakci dostal zaplaceno anglickou
bankovkou, kterou mu v Dunajské mezinárodní bance ochotně vyměnili za zlato. Když k němu Skinsky přišel, zavedl ho na loď a bednu mu předal tam, aby uspořil výdaje za nosiče. Víc toho nevěděl.
Nato jsme se vypravili hledat Skinského, ale nepodařilo se nám ho
zastihnout. Jeden z jeho sousedů, který ho zřejmě neměl nijak v oblibě, nám sdělil, že před dvěma dny někam odešel, ale nikdo neví kam.
Tomu odpovídala i informace jeho domácího. Včera večer mezi desátou a jedenáctou hodinou mu jakýsi poslíček donesl od Skinského
klíč od domu a dlužné nájemné v anglických penězích. Opět jsme se
octli na mrtvém bodě.
Vtom kdosi přiběhl a udýchaně vyhrkl, že za hřbitovní zdí kostela
sv. Petra byla nalezena mrtvola Skinského; hrdlo měl rozsápané jako
od nějakého divokého zvířete. Naši informátoři se odběhli podívat na
ten strašný výjev a ženy vykřikovaly: „To udělal nějaký Slovák!“
Raději jsme se vytratili, abychom se do téhle záležitosti nijak nezapletli, a tím se nezdrželi.
Cestou domů jsme nemohli dospět k nějakému definitivnímu rozuzlení. Byli jsme přesvědčeni, že bedna se někam dopravuje po vodě;
- 348 -

bylo by ovšem třeba vypátrat kam! Do hotelu k Mině jsme se vrátili
ve velmi stísněné náladě.
Prvním problémem, který jsme řešili, sotva jsme se všichni sešli,
bylo, zda se opět máme Mině se vším svěřovat. Situace je stále zoufalejší a snad by nám to mohlo prospět, i když je to velice riskantní.
Předběžně jsme se dohodli, že já už nejsem vázán povinností před ní
mlčet.

DENÍK MINY HARKEROVÉ
30. října, večer. — Byli tak unaveni, vyčerpáni a zdeptáni, že se
nedalo nic dělat, dokud si neodpočinou. Požádala jsem je proto
všechny, aby si šli na půl hodiny lehnout, že zatím dovedu deník až
do současnosti. Jsem nesmírně vděčná vynálezci přenosného psacího
stroje a panu Morrisovi, že mi takový stroj obstaral. Určitě by pro mě
bylo velmi únavné, kdybych tohle všechno musela psát perem…
Skončila jsem; ubohý, drahý Jonathan, co ten musel trpět a jak asi
trpí teď. Leží na pohovce, jako by ani nedýchal, a působí úplně
zhrouceně. Obočí má svraštěné, obličej zkřiven bolestí. Chudáček,
snad i teď přemýšlí; obličej má samou vrásku, jak úporně hloubá.
Kdybych mu jenom mohla pomoci… Udělám, co bude v mých silách…
Požádala jsem dr. Van Helsinga o všechny doklady a zápisy, které
jsem ještě neviděla… Teď, když všichni odpočívají, si je pečlivě
pročtu, a snad dospěji k nějakému závěru. Pokusím se řídit profesorovým příkladem a posuzovat zcela nezaujatě to, co se děje…
Jsem přesvědčena, že jsem s pomocí boží něco zjistila. Přinesu si
mapy a podívám se na ně…
Jsem víc než jista, že mám pravdu. Už jsem dospěla k definitivnímu názoru; teď si všechny svolám a přečtu jim ho. Ať ho posoudí;
přesnost je nutná a je škoda každé minuty.

- 349 -

SOUHRNNÉ ZHODNOCENI MINY HARKEROVÉ
(Zapsané do jejího deníku)
Důvod šetření. — Snahou hraběte Draculy je dostat se zpět do
svého sídla.
a) Někdo ho tam musí přinést. To je mimo diskusi; kdyby se totiž
mohl volně pohybovat, jak by si přál, mohl by se tam vrátit jako člověk, vlk, netopýr nebo v jiné podobě. Zřejmě se obává, aby nebyl
objeven nebo přepaden v době, kdy je bezmocný, to znamená mezi
úsvitem a západem slunce, kdy je nucen pobývat ve své dřevěné
bedně.
b) Jak tam bude dopraven? — Tady nám může pomoci vylučovací
metoda. Po silnici, po železnici, po vodě?
1. Po silnici. — Nesčetné obtíže, zejména při odjezdu z měst.
a) Všude jsou lidé a lidé jsou zvědaví, vyptávají se. Náznak, dohad, pochybnost o tom, co by v bedně mohlo být, by pro něho mohla
znamenat záhubu.
b) Je třeba počítat s celní prohlídkou či s mýtem.
c) Protivníci by ho mohli pronásledovat. Toho se obává nejvíce, a
aby zabránil možnému prozrazení, zapudil, pokud to bylo v jeho moci, i svou oběť — mne!
2. Po železnici. — Zde se o bednu nikdo speciálně nestará; musel
by riskovat, že se někde zdrží, a každé zdržení by mu mohlo být
osudným — nepřátelé mu jsou v patách. Pravda, v noci by mohl unikat; jenže co by se s ním stalo, kdyby zůstal na neznámém místě, kde
by se neměl kam uchýlit? Nic takového nechce, a ani to raději neriskuje.
3. Po vodě. — Tohle je na první pohled nejjistější způsob, současně ovšem i ten nejnebezpečnější. Na vodě je bezmocný, s výjimkou nocí; ale i tehdy může volat ku pomoci jen mlhu, bouřku,
sníh a své vlky. Kdyby však ztroskotal, pohltí ho bezbranného hlubiny vod a byl by definitivně zahuben. Jistě by dokázal způsobit, aby
loď přirazila ke břehu; kdyby to však byla země nepřátelská, kde by
se nemohl volně pohybovat, bylo by jeho postavení opět zoufalé.
Z hypnóz víme, že je na vodě; musíme tedy zjistit, na které.

- 350 -

Předně musíme přesně vyšetřit, co až dosud vykonal; teprve z toho nám může jasně vyplynout, jaké asi budou jeho další kroky.
Za prvé musíme vyjít z poznatku, jak v Londýně realizoval část
svého celkového plánu, když se octl v časové tísni a musel si pomoci, jak nejlíp dovedl.
Za druhé musíme z fakt, která známe, odvodit a zjistit, co dělal
zde.
Pokud jde o první problém, měl určitě v úmyslu jet do Galace a
nákladní list dal vystavit do Varny proto, aby nás zmátl pro případ,
že zjistíme, jakým způsobem opustil Anglii. To znamená, že jeho
okamžitým a výlučným cílem byl útěk. Důkazem toho je dopis, kde
Immanuelovi Hildesheimovi přikazuje, aby převzal a odvezl bednu
před východem slunce. Dále tu je příkaz Petru Slánskému. Tady nevíme nic určitého, ale nějaký dopis či vzkaz určitě musí existovat,
protože Skinsky přišel k Hildesheimovi…
Víme, že zatím mu jeho plány vyšly. Carevna Kateřina plula tak
fantasticky rychle, až to vyvolalo podezření u kapitána Donelsona;
jenže jeho pověrčivost spojená s vychytralostí hraběti jen pomohla a
kapitán provedl loď se silným větrem v zádech mlhami a tak dál naslepo až do Galace. Jak se ukázalo, hrabě všechno pečlivě připravil,
Hildesheim převzal bednu, odvezl ji a předal ji Skinskému. Skinsky
ji přejal — a tady ztrácíme stopu. Víme jedině, že bedna je někde na
vodě a někam pluje. Celním prohlídkám a mýtu, pokud by někdy
byly, se vyhnula.
Nyní se dostáváme k tomu, co hrabě nejspíš dělal po svém příchodu na břeh, v Galaci.
Bedna byla odevzdána Skinskému před východem slunce. Při východu slunce se už hrabě mohl objevit ve své vlastní podobě. Naskýtá se tedy otázka, proč vůbec byl Skinsky povolán ku pomoci? V
manželově deníku je zmínka o tom, že Skinsky má styky se Slováky,
kteří provozují obchod po řece až dolů k přístavu. A poznámka té
ženy, že vraždu spáchal nějaký Slovák, prozrazuje záporný postoj k
těmhle lidem. Hrabě se chtěl zbavit svědka.
Můj dohad je tento: v Londýně se hrabě rozhodl, že se na svůj
zámek vrátí po vodě; je to cesta nejbezpečnější a nejméně nápadná.
Ze zámku ho odvezli Szganyové a celý náklad nejspíš předali Slo- 351 -

vákům, kteří dopravili bedny do Varny, kde byly naloděny na loď
plující do Londýna. Hrabě proto znal osoby, které takovouto službu
umějí zařídit. Když se bedna před východem slunce nebo po jeho
západu konečně octla na suché zemi, hrabě z ní vyšel, setkal se se
Skinským a nařídil mu, jak má zařídit dopravu bedny proti proudu
nějaké řeky. Když byl jeho příkaz vykonán a on věděl, že všechno už
probíhá řádné, zavraždil Skinského, aby, jak se domníval, zahladil
všechny stopy.
Prostudovala jsem mapu a zjistila, že Slováci se budou nejspíš
plavit po Prutu nebo Seretu. V přepise záznamu dr. Sewarda jsem si
přečetla, že jsem v transu slyšela bučení krav a šplouchání vody asi
ve výši hlavy a vrzat dřevo o dřevo. To znamená, že hrabě plul v
bedně po nějaké řece na otevřeném člunu — poháněném nejspíš buď
vesly, nebo tyčemi, neboť břehy jsou blízko a člun se pohybuje proti
proudu. Kdyby plul po proudu, nic takového by nebylo slyšet.
Pochopitelně to třeba není ani Prut, ani Seret; stejně musíme pátrat
dál. Z těchto dvou řek je Prut splavnější, ale do Seretu se u Fundu
vlévá Bystřice. Ta obtéká Borgoský průsmyk a zámku Dracula není
žádná řeka blíž než její klikatící se tok.

DENÍK MINY HARKEROVÉ
(Pokračování)
Když jsem dočetla, Jonathan mě objal a políbil. Ostatní mi tiskli
ruce a dr. Van Helsing prohlásil:
„Naše drahá paní Mina nás opět poučila. Její zrak pronikl tam, kde
my jsme pro slepotu nic neviděli. Jsme zase na stopě a tentokráte
snad budeme míti úspěch. Náš nepřítel je tak bezmocný, jak dosud
nikdy nebyl, a jestliže se nám podaří přistihnouti ho za dne na vodě,
svůj úkol hladce provedeme. Má před námi náskok, svou cestu však
nemůže uspíšiti; neodváží se totiž opustiti bednu, aby nevyvolal podezření u těch, kdo ji vezou. Kdyby totiž něco tušili, shodili by bednu
do řeky a tam by zahynul. Toho si je vědom, a proto nic neučiní. A
teď se musíme, přátelé, poraditi a rozhodnouti, co každý z nás udělá
a jak budeme dále společně postupovati!“
„Najmu parní člun a vyrazím za ním,“ navrhl lord Godalming.
- 352 -

„A já ho budu pronásledovat na koni po břehu, kdyby snad chtěl
někde přistát,“ dodal pan Morris.
„Správně!“ souhlasil profesor. „Oba návrhy jsou dobré. Jenže ani
jeden z vás nesmí jíti sám. Proti síle je třeba postaviti sílu; Slováci
jsou statní a bezohlední a mají nějaké zbraně.“ Muži se usmáli, sami
mají pořádný arzenál. Pan Morris namítl:
„Mám s sebou několik winchestrovek; ty se moc dobře hodí proti
každé pakáži, a možná že také narazíme na vlky. Jak si jistě vzpomínáte, udělal hrabě ještě další opatření; přibral si na pomoc nějaké
lidi, jenže paní Harkerová tehdy nepostřehla, oč jde. Musíme být
připraveni na všechno.“
„Já tedy pojedu s Quinceym,“ rozhodl se dr. Seward. „Na lovu
jsme si jeden na druhého zvykli a s dobrými zbraněmi si už oba dobře poradíme s čímkoli, nač narazíme. Ani ty nesmíš jet sám, Arte.
Snad se budeme muset utkat se Slováky a případný nezdar — i když
si nemyslím, že by ti chlapíci měli pušky — by zvrátil všechny naše
plány. Tentokráte nesmíme nic riskovat; nedopřejeme si klidu, dokud
hlava hraběte nebude oddělena od trupu a my nezískáme jistotu, že
už nevstane z mrtvých!“ Při těchto slovech hleděl na Jonathana a
Jonathan se díval na mě. Uhádla jsem, čím se můj chudáček v duchu
trápí. Pochopitelně chtěl být se mnou, ale toho — toho — upíra (proč
jen jsem váhala napsat toto slovo?) zahubí nejspíš ti, kdo ho budou
pronásledovat na člunu! Jeho mlčení využil dr. Van Helsing:
„Příteli Jonathane, s Artem pojedete vy — a to ze dvou důvodů.
Jednak proto, že jste mladý a odvážný, dovedete se bíti a nejspíš bude třeba nasaditi všechny síly. A jednak je vaším právem zničiti toho
— to, co způsobilo vám i paní Mině tolik hoře. Nebojte se o ni, bude
pod mou ochranou, jestliže dovolíte. Jsem starý člověk. Mé nohy už
nejsou tak rychlé jako kdysi a já nedokážu jeti dlouho na koni nebo
pronásledovati toho netvora, jak bude třeba, popřípadě s ním bojovati
obyčejnými zbraněmi. Mohu však prokázati jiné služby — dovedu
zápasiti jinými zbraněmi. A v případě nutnosti dokážu položiti svůj
život stejně dobře jako muži mladší. Teď mi dovolte, abych vám řekl
svá přání: Zatímco vy, lorde Godalmingu, poplujete s přítelem Jonathanem na malém parním člunu proti proudu řeky a John s Quinceym budou hlídati břehy, aby náhodou nepřistál, odvezu paní Minu
- 353 -

přímo do srdce nepřítelovy země. V době, kdy ten starý lišák bude
muset zůstati ve své bedně na řece, odkud nemůže uniknouti na pevninu — protože se neodváží zvednouti víko své rakve, aby ho Slováci, kteří ho vezou, ze strachu neopustili a on nezahynul —, pojedeme
po Jonathanových stopách z Bystřice přes Borgoský průsmyk a pokusíme se najíti zámek Dracula. V tom nám zajisté pomůže hypnotická schopnost paní Miny, a jakmile se dostaneme do blízkosti tohoto osudného místa, budeme už jistě po prvním východu slunce znáti
cestu, která by nám jinak zůstala skryta a utajena. Tam je třeba vykonati mnoho práce a mnoho míst posvětiti, aby toto hadí hnízdo
bylo smazáno z povrchu zemského.“ Jonathan ho vzrušeně přerušil:
„Chcete snad říci, pane profesore, že máte v úmyslu zavést Minu,
beztak už nešťastnou a postiženou tou ďábelskou otravou, přímo do
jeho příšerné pasti? Za nic na světě! Zaboha ne!“ Na chvíli mu selhal
hlas, pak pokračoval:
„Víte vůbec, jak to tam vypadá? Viděl jste vy snad ten strašný brloh pekelné nestoudnosti, kde i měsíční svit na sebe bere hrůzné podoby a každé zrnko prachu vířící ve větru je zárodkem nestvůrné
zrůdy? Cítil jste vy snad někdy na hrdle upíří rty?“ Otočil se ke mně,
očima mi ulpěl na čele, pozdvihl paže a zvolal: „Bože, čeho jsme se
dopustili, žes na nás seslal takovou hrůzu!“ A zdrceně klesl na pohovku. Vtom se ozval profesorův jasný, laskavý, rozechvělý hlas a
všechny nás uklidnil:
„Ach příteli, chci se tam vypraviti jen proto, abych paní Minu
před tímto hrůzným místem zachránil! Bůh uchovej, že bych ji tam
snad chtěl někdy zavésti! Tam bude třeba vykonati práci — odpornou práci —, kterou její oči nesmějí spatřiti. My muži tady, kromě
Jonathana, jsme na vlastní oči viděli, co je třeba udělati, než takové
místo lže očistiti. Pamatujte, že jsme ve strašné situaci. Kdyby nám
hrabě tentokráte unikl — a on je silný, zchytralý a lstivý — pak bude
někde spáti třeba celých sto let; za nějaký čas by tady naše drahá —“
uchopil mě za ruku — „mu přišla dělati společnost a stala by se stejnou jako ty, které jste spatřil, Jonathane. Vyprávěl jste o jejich chtivých rtech; slyšel jste jejich vyzývavý smích, když se vrhly na svíjející se ranec, který jim hrabě hodil. Chvějete se, a nijak mě to neudivuje. Odpusťte mi, že vám působím takovou bolest; je to však nutné.
- 354 -

Příteli, víte přece, že jsem ochoten obětovati život, jen abych mohl
ten strašný čin vykonati. Když už by tam musel někdo jíti, aby jim
dělal společnost, pak bych tam přece šel já sám!“
„Čiňte, jak uznáte za vhodné,“ povzdychl Jonathan a celý se roztřásl. „Jsme všichni v rukou božích!“
Později. — Velmi mě potěšilo, když jsem viděla tyhle odvážné
muže pustit se do příprav. Ženy prostě musí milovat muže, jakmile
jsou tak odhodlaní, upřímní a odvážní. A zároveň jsem si uvědomila
zázračnou moc peněz! Co všechno peníze dokáží, jestli se jich vhodně použije; a co by mohly natropit, jestli se vynaloží na podlé účely.
Jsem velmi ráda, že je lord Godalming bohatý a že on i pan Morris,
který také má spoustu peněz, jsou ochotni je tak velkoryse vydávat.
V opačném případě by se naše malá výprava ani nemohla vydat tak
rychle a tak dokonale vybavena na cestu, jako tomu bude za hodinu.
Uplynuly teprve tři hodiny od chvíle, kdy jsme si rozdělili úlohy;
lord Godalming a Jonathan už mají krásný parní člun, připravený
každou chvíli vyplout. Dr. Seward a pan Morris si opatřili šest výborných, dobře vystrojených koní. Sehnali jsme si všechny potřebné
mapy a pomůcky, jaké se daly opatřit. Profesor Van Helsing odjede
se mnou dnes večer v 11.40 vlakem do Veresti, odkud pojedeme kočárem do Borgoského průsmyku. Bereme s sebou hodně peněz, protože hodláme koupit kočár a koně. Pojedeme sami, vždyť nikomu
nemůžeme v této záležitosti důvěřovat. Profesor zná několik cizích
řečí, takže nebudeme míti potíže. Všichni máme zbraně, dokonce i já
mám revolver velkého kalibru; Jonathan by neměl klid, kdybych
nebyla ozbrojena stejně jako ostatní. Bohužel však nemohu mít u
sebe tu zbraň, jíž jsou vyzbrojeni mí druzi — brání mi v tom jizva na
čele. Drahoušek dr. Van Helsing mě utěšuje, že jsem pořádně ozbrojena proti vlkům; hodinu od hodiny je chladněji a občas jako na výstrahu se objeví několik sněhových vloček.
Později. — K rozloučení se svým miláčkem musím sebrat všechnu odvahu. Třeba se už nikdy neshledáme! Buď statečná, Mino! Profesor tě bedlivě pozoruje a jeho pohled varuje. Zatím žádné slzy —
teprve později, až snad z boží vůle budu prolévat slzy radosti!
- 355 -

DENÍK JONATHANA HARKERA
30. října, v noci. — Píši tohle při svitu světla vycházejícího z dvířek kotle našeho parního člunu; lord Godalming právě přikládá. Vyzná se v tom dokonale; několik let si držel parní čluny na Temži a na
Norfolk Broads. Pokud jde o naše plány, usoudili jsme nakonec, že
Minin odhad je správný, a jestli se hrabě opravdu rozhodl prchat zpět
do zámku po vodě, plavil by se proti proudu Seretu a pak proti proudu Bystřice, která se do něho vlévá. Domníváme se, že na břeh by
hrabě vystoupil někde kolem 47. severní rovnoběžky a odtud by se
vydal po pevnině ke Karpatům. V noci plujeme bez potíží velkou
rychlostí, protože voda je dost hluboká a břehy jsou od sebe natolik
vzdálené, že i ve tmě lze snadno manévrovat. Lord Godalming mě
vyzval, abych šel spát, že zatím úplně stačí, aby hlídkoval pouze jeden z nás. Nemohu však usnout — jak bych vůbec mohl spát, když
mému miláčkovi hrozí takové nebezpečí a je na cestě k onomu strašnému zámku …? Mou jedinou útěchou je, že jsme v rukou božích.
Nebýt této víry, bylo by snazší zemřít než žít a zbavit se tak všech
trýzní. Pan Morris a dr. Seward se vypravili na svou dlouhou cestu
ještě před námi; pojedou po pravém břehu, ale ve větší vzdálenosti
od řeky po kopcích, aby měli výhled na celý tok a nebyli nuceni úzkostlivě sledovat jeho zákruty. Na první úsek cesty najali dva muže,
aby se jim starali o rezervní koně — jsou celkem čtyři —; kdyby jeli
sami, vyvolávali by pozornost. Muže brzy propustí, a pak se o koně
už budou starat sami. Možná že se budeme muset spojit; alespoň
bude dost koní pro celou naši skupinu. Jedno ze sedel se dá upravit
na dámské a v případě potřeby je tedy může použít Mina.
Pustili jsme se do hezky riskantního podniku! Uvědomujeme si to,
když tak rychle plujeme nocí a rezavě se o nás opírá studený vítr,
zdvíhající se z řeky. Všude kolem slyšíme tajemné hlasy noci. Připadá nám, že neznámými cestami směřujeme k neznámým cílům, do
světa tmy a hrůzných jevů. Godalming právě přivírá dvířka kotle.
31. října. — Stále plujeme rychle vpřed. Rozednilo se a Godalming spí. Hlídku držím já. Ráno je sychravé a člověk je vděčný kotli
- 356 -

za žár, i když máme na sobě těžké kožichy. Až dosud jsme předjeli
jen několik otevřených člunů, ale žádný z nich neměl na palubě tak
velkou bednu či balík, jaké hledáme. Kdykoli jsme na plavce zamířili
světlo elektrického reflektoru, vyděsili se, padli na kolena a začali se
modlit.
1. listopadu, večer. — Za celý den se nic nepřihodilo. Nic podobného tomu, co hledáme, jsme nenašli. Vpluli jsme již do Bystřice, a
jestli je náš předpoklad chybný, pak už jsme ztratili všechnu naději.
Předjeli jsme všechna plavidla, velká i malá. Dnes ráno nás jedna
posádka považovala za vládní člun a podle toho se k nám chovala. Z
jejich postoje jsme usoudili, že by se tak dalo všelicos lépe zařídit, a
ve Fundu, kde se Bystřice vlévá do Seretu, jsme si opatřili rumunskou vlajku, vyvěsili ji a hrdě pod ní plujeme. Tento trik se nám vyplatil u každého člunu, který jsme od té doby předhonili; všichni se k
nám chovali neobyčejně uctivě, a ani jednou nevznesli námitky proti
našemu jednání a našim dotazům. Několik Slováků nám oznámilo, že
je předjel nějaký velký člun, který plul rychleji než oni, protože měl
na palubě dvojnásobnou posádku. To ovšem bylo ještě před jejich
příjezdem do Fundu, takže nevěděli, zda člun zabočil na Bystřici
nebo pokračoval proti proudu Seretu. Ve Fundu jsme se o takovém
člunu nedoslechli, zřejmě tudy proplul v noci. Jsem velmi ospalý;
snad i mě začíná zmáhat ta zima a někdy si příroda odpočinek prostě
vynutí. Godalming trvá na tom, že převezme stráž první. Bůh mu
žehnej za všechno dobro, které prokazuje ubohé Mine i mně.
2. listopadu, ráno. — Je jasný den. Lord Godalming byl tak hodný, že mě neprobudil! Tvrdí, že by to byl hřích; spal jsem prý velmi
klidně a určitě jsem zapomněl na všechny starosti. Připadá mi nesmírně sobecké, že jsem tak dlouho spal a nechal ho probdít celou
noc; měl však pravdu. Cítím se dnes ráno jako znovuzrozený. Sedím
tu, dívám se na něho, jak spí, a přitom dokážu obstarat všechno, co je
třeba — postarat se o chod stroje, o kormidlo i hlídkovat. Cítím, jak
se zase do mne vlévá síla a energie. Kde asi jsou teď Mina a Van
Helsing? Ve středu k polednímu měli dojet do Veresti. Jistě jim trvalo chvíli, než si opatřili kočár a koně; pokud tedy už vyrazili a jeli
- 357 -

rychle, mohli by se teď asi blížit Borgoskému průsmyku. Bůh je veď
a ochraňuj! Raději ani nemyslím na to, co všechno by se mohlo přihodit! Kdybychom jen mohli plout rychleji! Bohužel nemůžeme;
stroje rámusí a pracují ze všech sil. Jak se asi daří dr. Sewardovi a
panu Morrisovi? Z hor stékají do téhle řeky nesčetné bystřiny, ale ani
jedna z nich není natolik široká — alespoň ne v tenhle roční čas, i
když jsou v zimě a v době tání určitě nebezpečné —, aby byly jezdcům příliš na obtíž. Snad se s nimi setkáme ještě před příjezdem do
Strasby; pokud do té doby hraběte nepředstihneme, budeme se muset
poradit o dalším postupu.

DENÍK Dr. SEWARDA
2. listopadu. — Tři dny na cestě. Nic nového, a kdyby náhodou k
něčemu došlo, neměl bych ani čas to zapsat, záleží přece na každé
minutě. Odpočíváme jen tehdy, když to koně potřebují, ale snášíme
to oba skvěle. Naše dřívější lovecké výpravy teď přinášejí ovoce.
Musíme dál; nebudeme mít klid, dokud nespatříme náš parní člun.
3. listopadu. — Ve Fundu jsme se dozvěděli, že parní člun plul
dál proti proudu Bystřice. Kdyby jen nebyla taková zima! Zdá se, že
už brzy začne sněžit; a jestli napadne mnoho sněhu, nebudeme moci
jet dál na koních, ale budeme si muset opatřit sáně a pokračovat v
cestě po ruském způsobu.
4. listopadu. — Dnes jsme se doslechli, že parní člun zdržela nehoda při proplouvání peřejí. Slováci přes ně své čluny přepraví snadno, protože je táhnou na laně a znají cestu. Někteří tudy propluli před
několika hodinami. Godalming je zručný a všechno opraví sám, takže určitě zase uvedl člun do chodu. Nakonec se s pomocí místních
lidí dostali přes peřeje a pokračují v plavbě. Nehoda se však zřejmě
bohužel neobešla bez dalších následků; venkované nám říkali, že
jakmile se člun dostal na klidnou vodu, tak, pokud viděli, se každou
chvíli zastavoval. Musíme si co nejvíc pospíšit; možná že nás už brzy
budou potřebovat.
- 358 -

DENÍK MINY HARKEROVÉ
31. října. — V poledne jsme dojeli do Veresti. Profesor mi sdělil,
že mě dnes ráno skoro nedokázal uvést do hypnotického stavu a že
jsem mu nakonec neřekla víc než „Tma a ticho“. Teď odešel koupit
kočár a koně. Později prý ještě přikoupí další koně, abychom mohli
cestou přepřahat. Máme před sebou víc než sedmdesát mil. Krajina je
tu překrásná a neobyčejně zajímavá; kdybychom sem přijeli za jiných okolností, jak ráda bych si všechno prohlédla! Jakým potěšením
by bylo projíždět tudy spolu s Jonathanem! Mohli bychom se zastavovat, seznamovat se s lidmi, poznávat trochu jejich život a vstřebávat do mysli a vzpomínek všechnu barvitost a malebnost této divoké,
překrásné krajiny a zdejšího svérázného lidu! Ale bohužel…
Později. — Dr. Van Helsing se vrátil. Obstaral kočár a koně; navečeříme se a asi za hodinu vyrazíme. Hostinská nám dá s sebou velký košík zásob; stačil by pro celou četu vojáků. Jenže profesor jí to
nerozmlouval a pošeptal mi, že celý týden možná nebudeme moci
sehnat nic dobrého k jídlu. Profesor nakoupil ještě jiné věci — dal
sem přivézt celou hromadu kožichů a přikrývek a nejrůznějších teplých oděvů. Zima nám určitě nebude!
Brzy vyjedeme. Raději ani nemyslím na to, co všechno se nám
může přihodit. Jsme opravdu v rukou božích. Jedině on ví, co se stane, a já se k němu modlím z hloubi své smutné a pokorné duše, aby
chránil mého milovaného manžela; aby Jonathan věděl, ať už se stane cokoli, že ho miluji a ctím víc, než se dá slovy vyjádřit, a že má
poslední a nejvěrnější myšlenka bude platit vždycky jemu!

kapitola 27/
DENÍK MINY HARKEROVÉ
1. listopadu. — Jeli jsme celý den a dost rychle. Koně zřejmě cítí,
že se s nimi dobře zachází, a ochotně se ženou vpřed. Už jsme je
- 359 -

mnohokrát vystřídali, pokaždé úspěšně, takže jsme plni naděje, že
cesta proběhne hladce. Dr. Van Helsing toho moc nenamluví; sedlákům říká, že spěcháme do Bystřice, a za výměnu koní jim dobře platí. Vždycky dostaneme horkou polévku, kávu nebo čaj a vzápětí vyrážíme dál. Krajina je tu líbezná, plná nejrůznějších krás, a lidé jsou
nebojácní, urostlí, prostí a nadáni opravdu neobyčejnou dobrosrdečností. Jsou velmi, velmi pověrčiví. Když si žena, která nás obsluhovala v prvním domě, kde jsme se zastavili, všimla jizvy na mém čele,
pokřižovala se a napřáhla ke mně dva prsty na ochranu proti uřknutí.
Myslím, že nám dokonce přidali do jídla víc česneku, než je obvyklé;
a mně je česnek odporný. Od té doby pečlivě dbám, abych neodkládala klobouk nebo neshrnula závoj a nevyvolávala podezření. Jedeme rychle, a protože nemáme vozku, který by roztrušoval pověsti,
nevzbuzujeme nikde pozornost; jsem ovšem přesvědčena, že celou
dobu budeme mít v patách strach z uřknutí. Profesor je snad neúnavný; celý den si eodpočinul, i když mě nechal hezky dlouho spát. Při
západu slunce mě hypnotizoval a prý jsem jako obvykle odpověděla:
„Tma, šplouchající voda, vrzající dřevo“; náš nepřítel je tedy ještě
stále na řece. Mám strach myslet na Jonathana, ale ani o něho, ani o
sebe se vlastně nebojím. Právě čekáme na jednom statku, až nám
připraví koně, a já zatím tohle píši. Dr. Van Helsing spí. Chudáček
vypadá velmi znaveně, staře a šedivě, ale ústa má pevně sevřená jako
dobyvatel; i ve spánku mu z obličeje vyzařuje odhodlanost. Až vyrazíme, převezmu otěže a přinutím ho, aby si odpočinul. Vysvětlím
mu, kolik těžkých dnů nás ještě ceká; nesmí se přece zhroutit právě
teď, kdy jeho sílu budeme nejvíc potřebovat… Všechno je připraveno; hned vyjedeme.
2. listopadu, ráno. — Profesor na mě dal a celou noc jsme se střídali u otěží. Teď už se rozednilo, ale je chladno. Ve vzduchu leží
podivná tíha — říkám tíha proto, že mi nenapadá vhodnější výraz;
chci tím říci, že nás oba svírá jakási tíseň. Je dost zima a cítíme se
dobře jen díky kožichům. Za úsvitu mě Van Helsing hypnotizoval;
prý jsem odpověděla: „Tma, vrzající dřevo a burácející voda“, takže
se tedy charakter řeky postupně mění. Doufám, že mému miláčkovi

- 360 -

nehrozí žádné nebezpečí — alespoň ne větší, než s jakým lze počítat;
jsme ovšem v rukou božích.
2. listopadu, večer. — Celý den jsme jeli. Kraj je stále divočejší a
mohutné výběžky Karpat, které nám z Veresti připadaly tak vzdálené
a nevysoké nad obzorem, jako by se teď kolem nás shlukovaly a
uzavíraly nám cestu. Oba máme dobrou náladu a jeden druhého se
snažíme povzbuzovat, a tím zároveň povzbuzovat sebe sama. Podle
dr. Van Helsinga dorazíme k Borgoskému průsmyku ráno. Stavení
jsou tu řídce roztroušena a profesor řekl, že poslední koně, které
opatřil, si budeme muset ponechat, protože už asi nebudeme moci
přepřahat. Profesor přikoupil k dvěma, které jsme vyměnili, ještě
další dva, takže máme primitivní čtyřspřeží. Jsou to trpěliví a hodní
koníčci a dají nám málo práce. Žádné spolucestující nevezeme, takže
klidně mohu řídit i já. Do průsmyku vjedeme za denního světla; dříve
tam ani nechceme dorazit. Nijak proto nespěcháme a oba jsme si
dopřáli vydatný odpočinek. Co nám asi přinese zítřek? Musíme najít
místo, kde můj ubohý miláček tolik trpěl. Snad nás Bůh povede
správnou estou a bude milostivě chránit mého manžela a ty, kdo jsou
nám tak drazí a jimž hrozí smrtelné nebezpečí. Já bohužel jsem v
božích očích nečistá a zůstanu jí tak dlouho, dokud milostivě nesvolí,
abych před ním směla hrdě stát jako člověk, na němž už netkví jeho
hněv.

MEMORANDUM ABRAHAMA VAN HELSINGA
4. listopadu. — Toto je určeno mému starému věrnému příteli
MUDr. Johnu Sewardovi z Purfleetu v Londýně pro případ, že bych
ho snad již neměl spatřiti. Budiž mu to vysvětlením. Je ráno a toto
píši u ohně, který jsem udržoval celou noc — paní Mina mi při tom
pomáhala. Je chladno, chladno, citelné chladno; šedá těžká obloha je
plna sněhu, a až ten napadá, zůstane ležeti celou zimu, protože půda
již natolik ztvrdla, že ho nemůže vsáknouti. Zřejmě to zapůsobilo i
na paní Minu; byla celý den tak zádumčivá, že jsem ji ani nepoznával. Spala a spala a spala. Ona, která je jindy tak živá, nedělala celý
den doslova nic, a dokonce ztratila chuť k jídlu. Ani si nepíše do de- 361 -

níčku, do něhož každou volnou chvíli tak pořádně zapisovala. Mám
pocit, že tu něco není v pořádku. Dnes večer však poněkud oživla.
Dlouhý denní spánek ji zřejmě osvěžil a vzpružil; teď je veselá a
milá jako jindy. Při západu slunce jsem se ji pokusil hypnotizovati,
ale bohužel marně; má moc nad ní den ode dne slábne a dnes večer
mě již zcela opustila. Nu, děj se vůle boží — ať bude jakákoli a povede nás kamkoli!
A teď k tomu, co se událo. Protože neumím jako paní Mina psáti
těsnopisem, musím vše zapisovati starosvětsky neohrabaně sám, aby
snad nezůstal ani jeden den bez záznamu.
Včera ráno krátce po východu slunce jsme dorazili k Borgoskému
průsmyku. Když jsem předtím zpozoroval příznaky přicházejícího
rozbřesku, přichystal jsem se k hypnóze. Zastavili jsme kočár a vystoupili, aby nás nic nevyrušilo. Z kožišin jsem upravil lože, paní
Mina si lehla a jako obvykle, jenom ještě pomaleji a na ještě kratší
dobu podlehla hypnotickému spánku. Odpověď byla stejná jako
předtím: „Tma a šumění vody.“ Vzápětí se probudila, čilá a zářící,
vyjeli jsme a brzy jsme dorazili k průsmyku. Sotva jsme tam dojeli,
celá se rozhořela dychtivostí. Projevila se v ní nějaká nová předvídavost; ukázala totiž na jednu cestu a prohlásila: „Musíme jet tudy.“
„Jak to víte?“
„Jak bych to nevěděla?“ odpověděla a po chvíli dodala: „Nejel
snad po ní můj Jonathan a nepsal o tom?“
Zprvu mi to připadalo trochu podivné, ale pak jsem si ověřil, že tu
opravdu odbočuje pouze jedna cesta. Je zřejmě málo používaná a
značně se liší od dostavníkové silnice z Bukoviny do Bystřice, která
je širší, tvrdší a uježděnější.
Pustili jsme se tedy tudy; když jsme míjeli další odbočky — nebyli jsme si ovšem nikdy jisti, zda to vůbec jsou cesty, byly zanedbané a lehce zaváté sněhem —, koně si vždycky věděli rady. Popustil jsem jim otěže a oni trpělivě klusali vpřed. Postupně jsme míjeli všechno, o čem se Jonathan zmiňoval ve svém báječném deníku.
Jeli jsme hodně dlouho, mnoho a mnoho hodin. Hned zpočátku jsem
poradil paní Mině, aby spala. Po chvilce se jí podařilo usnouti a celou dobu spala. Nakonec jsem pojal podezření a chtěl jsem ji vzbuditi. Ona však spala tak tvrdě, že všechny pokusy probuditi ji byly
- 362 -

marné. Příliš prudce jsem ji ze spánku vytrhnouti nechtěl; strachoval
jsem se, abych jí neublížil. Vím přece, kolik toho protrpěla, a občas
je pro ni spánek blahodárný. Sám jsem si však asi také zdříml; najednou jsem totiž měl pocit provinění, jako bych se byl něčeho dopustil.
Znenadání jsem sebou trhl, otěže v ruce, ale koně klidně klusali dále.
Pohlédl jsem za sebe a paní Mina pořád spala. Už se pomalu chýlilo
k soumraku a nad sněhem zářil velký žlutý kotouč slunce, takže jsme
vrhali na srázné horské úbočí dlouhý stín. Stále jsme stoupali — víc
a víc, a krajina byla tak divoká a skalnatá, jako by tady byl konec
světa.
Nakonec jsem přece paní Minu probudil; tentokráte to šlo snadno
a začal jsem ji nutiti k hypnotickému spánku. Pokoušel jsem se vytrvale, až jsem náhle zjistil, že nás obklopuje tma. Rozhlédl jsem se a
shledal, že slunce už zapadlo. Paní Mina se zasmála; otočil jsem se a
pohlédl na ni. Byla úplně probuzená a vypadala tak dobře, jak ještě
nevypadala od oné noci, kdy jsme poprvé vešli do domu hraběte v
Carfaxu. Překvapilo mě to a znepokojilo, jenže paní Mina byla tak
veselá, milá a pozorná, že jsem zapomněl na všechen strach. Rozdělal jsem oheň — vzali jsme s sebou zásobu dříví —, vypráhl koně,
uvázal je nedaleko a nakrmil. Paní Mina zatím připravila večeři.
Když jsem se vrátil k ohni, měla ji už hotovou. Chtěl jsem jí posloužiti, jenže ona se usmála a pravila, že se již najedla — prý měla takový hlad, že nemohla čekat. To se mi nezamlouvalo a měl jsem vážné
pochybnosti; bál jsem se však ji vylekati a raději jsem mlčel. Paní
Mina mi podala jídlo a já je snědl sám; pak jsme se zahalili do kožichů a ulehli k ohni. Řekl jsem jí, aby spala, že budu hlídati. Jenže
vzápětí jsem na hlídání plně zapomněl, a když jsem si náhle uvědomil, že bych měl hlídati, všiml jsem si, že leží klidně, ale že je vzhůru a pozoruje mě jasným zrakem. Toto se opakovalo ještě jednou
nebo dvakrát. Spal jsem dobře až skoro do rozbřesku. Sotva jsem se
probudil, pokusil jsem se ji hypnotizovati, ale ačkoli poslušně zavřela
oči, bohužel neusnula. Slunce stoupalo výš a výš, a pak se konečně
dostavil hluboký spánek, jenže tak hluboký, že se neprobudila. Zapřáhl jsem koně, všechno jsem připravil, a potom jsem ji musel
zdvihnouti a spící odnésti do kočáru. Paní Mina dosud spí a spí a ve
spánku vypadá zdravěji a růžověji než předtím. Nezamlouvá se mi
- 363 -

to. A bojím se, bojím, bojím — bojím se všeho — i myšlenek, musíme se však vydati na cestu. Ve hře, kterou hrajeme, jde o život a
smrt, vlastně o víc, a nesmíme couvnouti.
5. listopadu, ráno. — Musím býti velmi přesný, protože i když
jsme my dva spolu už spatřili dost zvláštních věcí, mohl byste si v
prvním okamžiku třeba pomysleti, že já, Van Helsing, jsem se zbláznil — že ty četné hrůzy a dlouhý nápor na mé nervy mě nakonec
připravily o rozum.
Celý včerejšek jsme jeli, stále víc jsme se blížili k horám a projížděli krajinou čím dál divočejší a pustší. Jsou tu velké, srázné propasti, mnoho vodopádů a člověku připadá, jako by tu příroda kdysi
byla popustila uzdu svým choutkám. Paní Mina neustále spala, a i
když jsem měl hlad a utišil ho, ji jsem nemohl probuditi — ani k jídlu. Začal mě svírati strach, aby na ni tento kraj nezačal působiti svým
zhoubným kouzlem; ten upíří křest mohl totiž oslabiti její odolnost.
Řekl jsem si: „Budiž, má-li tedy ona spáti celý den, nebudu já spáti v
noci.“ A jak jsme tak jeli tou hrbolatou, starou a mizernou cestou,
svěsil jsem hlavu a spal. Opět jsem se probudil s pocitem viny a ztráty času, ale paní Mina dosud spala a slunce se již sklánělo k obzoru.
Jenže všechno bylo úplně změněné; temné hory jako by byly vzdálené a my jsme se blížili k temeni srázné hory, na níž stál zámek, jaký
popisuje Jonathan ve svém deníku. Znovu mě zaplavily současně
radost i strach — vždyť teď už je konec nablízku, ať už takový či
onaký. Probudil jsem paní Minu a znovu jsem se pokusil ji hypnotizovati; ale bohužel marně. Bylo již pozdě, a ještě než nás zahalila
hluboká tma — paprsky slunce zapadlého již za obzor se totiž růžově
odrážely od sněhu a nastával dlouhý soumrak —, jsem vypřáhl koně
a na chráněném místě je nakrmil. Pak jsem rozdělal oheň a upravil u
něho pohodlné sedátko z kožišin, kam se paní Mina, která se mezitím
v dobré náladě probudila, usadila. Připravil jsem jídlo, ona však odmítla jísti, protože prý prostě nemá hlad. Nenaléhal jsem na ni; věděl
jsem, že by to bylo zbytečné. Sám jsem se však najedl, protože musím pro všechny případy zůstati při síle. Potom z obavy před tím, k
čemu by mohlo dojíti, jsem kolem místa, kde paní Mina seděla, narýsoval velký kruh — aby se necítila stísněna — a na něj jsem rozdro- 364 -

bil kousíčky hostie. Roztrousil jsem je tak jemně, že celý kruh byl
dokonale chráněn. Paní Mina seděla celou dobu nehnutě — jako by
byla mrtvá, a postupně bledla, až byla bělejší než sníh. Nepromluvila
jediné slovo. Když jsem však k ní přisedl, přitiskla se ke mně a já
poznal, že se ta ubohá duše chvěje od hlavy k patě tak prudce, až se
mi sevřelo srdce. Jakmile se trochu uklidnila, zeptal jsem se jí:
„Nechcete přistoupiti blíž k ohni?“ Chtěl jsem si totiž vyzkoušeti,
co může. Poslušně vstala, ale po jediném kroku se zarazila a stála,
jako by ochrnula.
„Proč nejdete dále?“ otázal jsem se. Zavrtěla hlavou a vrátila se
zpět na místo, kde seděla. Posadila se, pohlédla na mě široce rozevřenýma očima, jako by se právě probrala ze spánku, stručně řekla:
„Nemohu!“ a odmlčela se. Zaradoval jsem se, neboť jsem věděl, že
to, co nemůže ona, nedokáže nikdo z těch, jichž jsem se obával. Jejímu tělu sice hrozí nebezpečí, ale alespoň její duše je zachráněna!
Vtom začali uvázaní koně řičeti a vzpínati se; musel jsem k nim
zajíti a chlácholiti je. Sotva na sobě ucítili mé dlaně, tiše rzali, jakoby
z radosti, olizovali mi ruce a na chvíli se uklidnili. Zašel jsem k nim
mnohokrát za noc, dokud nenadešla ona chladná hodina, kdy se nad
celou přírodou snáší hluboký klid; můj příchod je pokaždé utišil.
Později začal oheň dohasínati, a protože se náhle snesla chumelenice
a přinesla s sebou mrazivou mlhu, usoudil jsem, že bych měl přiložiti. Hlubokou tmou prosvítal nepatrný jas, jaký vždycky kolem sebe
šíří sníh, a mně připadalo, že se sněhové vločky a cáry mlhy pomalu
přeměňují v ženské postavy s vlajícími šaty. To všechno se dálo v
mrtvém ponurém tichu, jen koně rzali a krčili se, jako by se děsili
něčeho hrozného. Začal se mě zmocňovati strach — příšerný strach;
ale vzápětí jsem si uvědomil, že kruh, v němž stojím, mi skýtá bezpečí. Rovněž jsem začal sám sebe přesvědčovati, že mé vidiny jsou
způsobeny nocí, tmou, vším prožitým vzrušením a strašnou úzkostí,
kterou pociťuji. Bylo mi, jako by se proti mně spikly vzpomínky na
všechny Jonathanovy hrůzné zážitky; sněhové vločky a mlha začaly
vířiti a kroužiti kolem, až se mi před očima zjevily nezřetelné postavy těch žen, které ho chtěly políbiti. Koně se začali tisknouti břichem
k zemi a zděšeně sténali jako lidé, když je něco bolí. Strach je úplně
ochromil, ani se nepokoušeli o útěk. Když se přízračné postavy při- 365 -

blížily a kroužily kolem nás, jal mě strach o drahou paní Minu. Pohlédl jsem na ni, ale ona klidně seděla a jen se na mě usmála. Chtěl
jsem přistoupiti k ohni a přiložiti, ale chytila mě za paži, zadržela a
hlasem tak tichým, jaký zaslechne člověk jen ve snění, mi pošeptala:
„Ne! Ne! Nechoďte z kruhu! Tady jste v bezpečí.“ Obrátil jsem
se, podíval se jí do očí a podivil se:
„A co vy? O sebe se nebojím, ale o vás!“ Nato se zasmála — tiše
a trpce, a odpověděla:
„Bojíte se o mne? Proč? Nikdo na celém světě není před nimi
bezpečnější než já!“ Nepochopil jsem smysl jejích slov, ale vtom se
v závanu větru vzedmul plamen a v jeho svitu jsem zahlédl rudou
jizvu na jejím čele. A už jsem bohužel pochopil! I kdybych nebyl
pochopil, zakrátko bych si to byl uvědomil, protože se vířící sněžné a
mlžné postavy stále více blížily, zůstávaly však vně posvěceného
kruhu. Potom se začaly zhmotňovati, až — a pokud mi Bůh neodňal
rozum, tak jsem to viděl na vlastní oči — stály přede mnou z masa a
krve ony tři ženy, které Jonathan spatřil v místnosti, kde ho hodlaly
políbiti na hrdlo. Poznal jsem jejich kypré tvary, jasné tvrdé oči, bílé
zuby, růžovou pleť a smyslné rty. Neustále se usmívaly na ubohou
paní Minu, nočním tichem se rozlehl jejich smích, napřáhly paže,
ukázaly na ni a oním sladkým perlivým hlasem, který Jonathanovi
připomínal nesnesitelně lahodný zvuk rozehraných sklenic s vodou,
ji lákaly:
„Pojď, sestřičko! Pojď k nám! Pojď! Pojď!“ Zděšeně jsem se
ohlédl na paní Minu, ale srdce mi radostí poskočilo; výraz hrůzy v
jejích očích, odporu a hnusu mi dodaly naději. Uchopil jsem kus dřeva, který ležel opodál, a s hostií v druhé ruce jsem vykročil proti nim
k ohni. Couvaly přede mnou a smály se nehlučným, příšerným smíchem. Přiložil jsem do ohně, a vůbec jsem se jich už nebál; pochopil
jsem, že jsme oba proti nim chráněni. Dokud jsem byl vyzbrojen
hostií, nemohly se ke mně přiblížiti, a v bezpečí byla i paní Mina
uvnitř kruhu, který nemohla opustiti a do něhož ony zase nemohly
vkročiti. Koně přestali ržáti a tiše leželi na zemi; padal na ně lehký
sníh a pokrýval je bílým příkrovem. Pochopil jsem, že ubohá zvířata
jsou už mimo všechen strach…

- 366 -

A tak jsme čekali, až se červánky úsvitu začnou prodírati sněžným
šerem. Byl jsem pln zoufalství, strachu, zármutku a děsu, ale sotva
nádherné slunce začalo pomalu stoupati nad obzor, vjel do mě život.
Již při prvních záblescích jitra se příšerné postavy rozplynuly ve vířící mlhu a sníh a cáry průzračných stínů se vznášely směrem k zámku,
až zmizely.
Jak se blížil úsvit, obrátil jsem se bezděčně k paní Mině s úmyslem ji hypnotizovati; zřejmě však náhle upadla do hlubokého spánku
a nemohl jsem ji probuditi. Pokusil jsem se tedy hypnotizovati ji ve
spánku, vůbec však nereagovala, a mezitím se již rozednilo. Stále
ještě se neodvažuji hnouti se z místa. Podpálil jsem znovu oheň a šel
se podívati na koně; jsou mrtvi. Dnes tu mám mnoho práce, a zatím
počkám, až slunce bude vysoko nad obzorem; musím se totiž odebrati na místa, kde zárukou mého bezpečí bude pouze svit slunce, i když
bude zastřen mlhou a sněhem.
Nyní se posilním snídaní, a pak se vypravím za svým strašným
úkolem. Paní Mina stále spí, a bohudík spí klidně…

DENÍK JONATHANA HARKERA
4. listopadu, večer. — Nehoda parního člunu nás značně zdržela.
Nebýt jí, dávno už bychom byli ten člun předhonili a má drahá Mina
by už teď byla osvobozena. Bojím se myslet na ni, tak vzdálenou na
pláních u strašného zámku. Opatřili jsme si koně a pojedeme po stopách. Tohle píšu, zatímco Godalming končí přípravy. Své zbraně
máme s sebou, Szganyové ať se mají na pozoru, jestli se chtějí s námi utkat! Ach, kdyby tu jen byli Morris a Seward! Nezbývá než doufat. Kdybych už víc nemohl psát, pak sbohem, Mino! Bůh ti žehnej a
ochraňuj tě!

DENÍK Dr. SEWARDA
5. listopadu. — Za úsvitu jsme zahlédli tlupu Szganyů, ujížděli s
žebřiňákem od řeky. Rojili se kolem vozu a uháněli jako posedlí.
Lehce sněží a vzduch se tetelí zvláštním vzrušením. Snad to zavinují
- 367 -

naše rozjitřené city, ale padá na nás podivná tíseň. Zdáli se ozývá
vytí vlků; sníh je vyhání z hor do údolí. Mohli by nám být nebezpeční, zejména kdyby na nás zaútočili ze všech stran. Koně už jsou skoro připraveni a zakrátko vyrazíme. Jedeme vstříc něčí smrti. Pouze
Bůh ví, kdo, kde, co, kdy či jak to bude…

MEMORANDUM Dr. VAN HELSINGA
5. listopadu, odpoledne. — Nejsem tedy šílený! Děkuji pokorně
Bohu za tuto milost, ačkoli dokázati to bylo příšerné. Nechal jsem
paní Minu spáti uvnitř posvěceného kruhu a vydal jsem se k zámku.
Kovářské kladivo, které jsem si přivezl z Veresti, mi přišlo vhod.
Všechny dveře sice byly otevřené, ale přesto jsem je vysadil ze zrezavělých veřejí, aby je snad zlý úklad nebo nešťastná náhoda nezavřely a já se pak nedostal ven. V zámku mi posloužila Jonathanova
trpká zkušenost. Podle toho, co jsem si z jeho deníku zapamatoval,
jsem našel cestu do staré kaple, kde mě právě čekala má práce.
Vzduch tam byl těžký a jakoby prosycený sirnými výpary; několikrát
se mi zamotala hlava. Také mi snad hučelo v uších, nebo jsem snad v
dáli slyšel výti vlky. Tu jsem si vzpomněl na drahou paní Minu a
zmocnily se mě strašné obavy. Musel jsem se rozhodnouti. Neodvážil jsem se zavésti ji sem na toto místo a nechal jsem ji v bezpečí
před upírem v onom posvěceném kruhu; jenže tam ji mohou přepadnouti vlci! Usoudil jsem nakonec, že můj úkol je zde, a pokud jde o
vlky, musíme se podrobiti vůli boží! Stejně by ji nečekalo nic jiného
než smrt a spása. Rozhodl jsem tedy za ni. U mne by volba byla
snazší; raději bych skončil ve chřtánu vlčím než v hrobě upíra! Proto
jsem pokračoval v práci.
Věděl jsem, že musím najíti alespoň tři hroby — hroby, v nichž
někdo spočívá. Hledal jsem tak dlouho, až jsem našel první. Ležela
tam ve svém upířím spánku, tak plná života a smyslné krásy, až jsem
se zachvěl, jako bych snad hodlal spáchati vraždu. Nepochybuji, že v
dávných dobách, kdy se takové věci stávaly, shledal nejeden muž,
který se vydal vykonati úkol podobný mému, že mu k němu chybí
odvaha a síla. Proto váhal, váhal a váhal, až ho krása a půvab chlípné
Nemrtvé omámily; a zůstal u ní až do západu slunce, kdy končí upíří
- 368 -

spánek. Pak se oči krásné ženy otevřely a prýštila z nich láska, smyslná ústa se nabízela k polibku — a muž byl slabý! A svět upírů získal novou oběť; další ovečka rozmnožila hrůzné a přízračné řady
Nemrtvých!…
Když dokonce mě samotného omámí přítomnost takového tvora,
ležícího tu v hrobě sešlém věkem, pokrytém prachem mnoha staletí a
zapáchajícím odporným puchem podobným tomu, který je v příbytku
hraběte, pak určitě tu nějaké kouzlo musí býti! Ano, byl jsem omámen — já, Van Helsing, který vím, co chci, a mám důvod nenáviděti —, byl jsem omámen a toužil jsem odložiti celou záležitost; připadalo mi, že všechny mé síly jsou ochrnuty a duše zmrtvěla. Snad mě
začala přemáhati přirozená touha po spánku nebo to podivně tíživé
ovzduší. Určitě jsem pomalu sklouzával ve spánek, v onen spánek s
otevřenýma očima člověka, poddávajícího se sladkému okouzlení,
když tu proťal sněžné ticho hluboký táhlý výkřik, naplněný nezměrným zoufalstvím a úzkostí, že mě vyburcoval jako zvuk polnice. Dolehl totiž ke mně hlas drahé paní Miny.
Vzchopil jsem se tedy, abych přikročil k hrozné povinnosti, a jak
jsem snímal víka z rakví, nalezl jsem druhou ze snědých sester. Neodvážil jsem se už zastaviti se a hleděti na ni jako na její sestru,
abych snad nepodlehl onomu kouzlu. Pátral jsem dál, až jsem ve velké, vysoké rakvi, jakoby určené tomu, koho milujeme nejvíce, objevil plavovlasou sestru, kterou jsem podobně jako Jonathan viděl
zhmotňovati se z mlžného prachu. Byla tak půvabná, tak zářivě krásná, tak svůdně smyslná, že mi má mužnost, která ve mně vyvolává
touhu milovati a chrániti druhé pohlaví, zatemnila mysl novým citem. Ale zoufalý výkřik drahé paní Miny mi bohudík dosud zněl v
uších, a než jsem mohl podlehnouti, obrnil jsem se pro svou krutou
práci. Pokud vím, prohledal jsem už všechny rakve, a protože k nám
v noci přišly pouze tři Nemrtvé, usoudil jsem, že víc Nemrtvých tu
už není. Jeden náhrobek vynikal okázalostí nad všechny ostatní; byl
mohutný a nádherně provedený. Bylo na něm napsáno jediné slovo —
DRACULA

- 369 -

Tak toto byl prokletý domov krále upírů, jemuž bylo poddáno tolik dalších Nemrtvých. Byl prázdný, což výmluvně dokazovalo
správnost všeho, co jsem už věděl. Ještě předtím, než jsem se pustil
do strašné práce, jíž jsem tyto ženy navracel jejich pravé mrtvé podobě, vložil jsem do Draculovy rakve kousek hostie, a tím jsem ho z
tohoto hrobu Nemrtvých navždy vypudil.
Pak jsem začal vykonávati hrůzný úkol a bylo mi z něho zle.
Kdyby šlo pouze o jednu, bylo by to poměrně snadné. Ale tři! Už
jednou jsem vykonal podobné příšerné dílo, a teď abych třikrát začínal vždy znovu! Už u sladké slečny Lucy to byl nadlidský úkol; jaké
to asi bude u těchto neznámých ženštin, které žily po dlouhá staletí,
kdy jim s lety přibývalo sil, a které by jistě, kdyby jen mohly, zápasily o své hanebné životy?
Ach, příteli Johne, to ale byla řezničina! Kdyby mě neuklidňovalo
pomyšlení na jiné mrtvé a na živé, nad nimiž se vznáší přízrak strachu, nebyl bych mohl pokračovati. Ještě teď se chvěji, i když mi nervy po celou dobu bohudík neselhaly. Kdybych ještě předtím, než se
tělo rozpadlo v prach, nebyl spatřil kmitnouti se na prvním obličeji
výraz radosti jako důkaz toho, že duše byla vysvobozena, nebyl bych
v té řeznické práci mohl pokračovati. Nebyl bych mohl naslouchati
oněm hrozným stenům, když se kůl probíjel k srdci, ani hleděti na
křečovitě se svíjející tělo a rty pokryté krvavou pěnou. Byl bych zděšeně prchl a dílo zůstavil nedokončené! Teď už je však po všem!
Nyní, když si vzpomenu, jak ty ubohé duše nepatrnou chvíli před
rozpadnutím v prach ještě klidně spaly hlubokým spánkem mrtvých,
mohu je už se slzami v očích litovati. Vždyť, příteli Johne, sotva můj
nůž odřízl každé z nich hlavu, hned se začalo celé tělo rozpadati v
prach, jako by se konečně přihlásila smrt, která měla nastati už před
mnoha staletími, a jednou provždy důrazně prohlásila: „Tady jsem!“
Než jsem opustil zámek, zabezpečil jsem všechny jeho vchody
tak, aby tam hrabě jako Nemrtvý už nikdy nemohl vstoupiti.
Jakmile jsem vkročil do kruhu, kde paní Mina spala, probudila se,
a sotva mě spatřila, rozplakala se z lítosti nad mým utrpením. „Odejděme!“ vyzvala mě, „odejděme z tohoto strašného místa! Jeďme
naproti mému manželu, který, jak vím, je na cestě k nám.“ Byla vyhublá, bledá a malátná, ale oči měla jasné a plály jí vroucím citem.
- 370 -

Její bledé, nemocné vzezření jsem vítal; měl jsem ještě příliš živě v
paměti onen růžově svěží vzhled spících upírek.
A tak v důvěře a naději, a přesto plni obav vydáváme se k východu, vstříc našim přátelům — a jemu —. Paní Mina přece ví, že
jsou na cestě k nám.

DENÍK MINY HARKEROVÉ
6. listopadu. — Teprve pozdě odpoledne jsme vyšli s profesorem
směrem k východu, odkud, jak vím, přijíždí Jonathan. Nešli jsme
rychle, ačkoli se cesta prudce svažovala; nesli jsme totiž těžké kožichy a přikrývky; nechtěli jsme riskovat, že bychom se v zimě a sněhu
neměli čím zahřát. Museli jsme vzít s sebou také nějaké zásoby,
vždyť jsme byli v úplné pustině, a pokud se dalo v chumelenici vidět,
nikde nebylo ani stopy po lidském obydlí. Když jsme ušli asi jednu
míli, obtížná chůze mě znavila a usedli jsme, abychom si odpočali.
Ohlédli jsme se a proti obloze se ostře rýsoval zámek Dracula; byli
jsme tak nízko pod horou, na níž stál, že nám v perspektivním pohledu připadalo, jako by hřebeny Karpat byly hluboko pod ní. Viděli
jsme zámek v celé jeho vznešenosti, tyčící se ve výši tisíce stop nad
sráznou roklí, ze všech stran viditelně oddělený hlubokými propastmi
od přilehlých hor. Z celého zámku vyzařovalo cosi divokého a přízračného. V dáli se ozývalo vytí vlků. Přestože bylo daleko od nás a
hustě padající sníh je tlumil, naplňovalo nás hrůzou. Z toho, jak profesor zkoumal okolí, jsem pochopila, že se snaží najít nějaké výhodné místo, kde bychom za útoku byli lépe chráněni. Hrbolatá cesta
vedla přímo po svahu dolů; byla znát i pod napadaným sněhem.
Za chvíli mi profesor pokynul; vstala jsem a zašla za ním. Našel
báječné místo, jakýsi výklenek pod skalou, a příchod k němu chránily dva mohutné, blízko sebe stojící balvany. Profesor mě uchopil za
ruku a zavedl dovnitř. „Podívejte se, tady budete v bezpečí; kdyby se
snad vlci přiblížili, mohu vyříditi jednoho po druhém.“ Přinesl tam
naše kožichy, upravil mi pohodlné lože, vyndal zásoby a nutil mě do
jídla. Nemohla jsem však; i pouhý pokus něco pojíst mi byl odporný,
a ačkoli bych profesorovi tak ráda vyhověla, nemohla jsem se k tomu
donutit. Zatvářil se velmi smutně, ale nic mi nevyčítal. Pak vytáhl z
- 371 -

brašny polní kukátko, postavil se na vrcholek skály a začal pátrat po
obzoru. Náhle vykřikl:
„Podívejte se, paní Mino! Podívejte se! Podívejte se!“ Vyskočila
jsem a vydrápala se k němu nahoru; podal mi dalekohled a ukázal
směr. Sněžilo ještě hustěji a sníh, hnán prudkými poryvy větru, divoce vířil. Chvilkami však vánice ustávala a my pak viděli hodně do
daleka. Vyvýšenina, kde jsme stáli, nám poskytovala velký rozhled, a
v dálce na konci bílé planiny jsem zahlédla záhyby řeky, klikatící se
krajinou jako černá stužka. Přímo před námi, celkem nedaleko —
vlastně tak blízko, až jsem se podivila, že jsme si jich dosud nevšimli
— se blížila tlupa jezdců. Obklopovali vůz, dlouhý žebřiňák, smýkající se na nerovné cestě ze strany na stranu jako vrtící se psí ocásek.
Jejich postavy se ostře rýsovaly proti sněhu a podle oblečení jsem
poznala, že to jsou venkované nebo cikáni.
Na voze byla naložena velká hranatá bedna. Při pohledu na ni mi
poskočilo srdce; pochopila jsem, že se blíží konečné rozhodnutí.
Schylovalo se již k večeru a já jsem dobře věděla, že to, co je prozatím ještě uvězněno v bedně, může již brzy dosáhnout nové svobody a vyhnout se v nejrůznějších podobách pronásledování. Vyděšeně jsem se obrátila k profesorovi; k mému úleku tu však nebyl.
Vzápětí jsem ho však spatřila dole. Kolem skály rýsoval kruh, jaký
nám skýtal ochranu minulé noci. Když skončil, postavil se ke mně a
řekl:
„Alespoň budete před ním v bezpečí!“ Vzal ode mne dalekohled a
v okamžiku, kdy na chvíli přestalo sněžit, přelétl pohledem celý kraj
pod námi. „Pohleďte, spěchají. Švihají koně a uhánějí ze všech sil.“
Pak se odmlčel a pokračoval zastřeným hlasem:
„Chtějí nám ujeti před západem slunce. Možná že je nedostihneme. Děj se vůle boží!“ Vtom se snesl nový závan vířícího sněhu a
nebylo vidět ani na krok. Vzápětí však zase přestalo sněžit, profesor
znovu zaměřil dalekohled na pláň a zvolal:
„Podívejte se! Podívejte se! Vidíte ty dva jezdce, co se sem ženou
od jihu? To jsou určitě Quincey a John! Vezměte si dalekohled! Podívejte se, než vám sníh zase všechno zahalí!“ Vzala jsem ho a podívala se. Ti dva muži mohli být dr. Seward a pan Morris. Rozhodně
nebyl ani jeden z nich Jonathan. Současně jsem však věděla, že Jo- 372 -

nathan už není daleko; rozhlédla jsem se kolem a na severu jsem
spatřila dva další jezdce, cválající krkolomnou rychlostí. V jednom
jsem poznala Jonathana, a druhý byl tedy bezpochyby lord Godalming. I oni pronásledovali tlupu s žebřiňákem. Jakmile jsem to
oznámila profesorovi, zajásal jako školák, pozorně hleděl, dokud mu
v tom sníh nezabránil, a pak si připravil winchestrovku ke střelbě;
opřel ji o jeden z balvanů chránících přístup do našeho úkrytu. „Jedou na ně,“ poznamenal. „Až nastane vhodná chvíle, napadneme
cikány ze všech stran.“ Vytáhla jsem revolver a připravila si ho, protože vytí vlků mezitím postupně sílilo. Když chumelenice na chvíli
ustala, znovu jsme se rozhlédli. Byl to zvláštní pohled: všude kolem
nás se snášely velké sněhové vločky, ale o kousek dále už prudce
zářilo slunce a pomalu se sklánělo k vzdáleným vrcholkům hor. Zapátrala jsem dalekohledem kolem dokola a porůznu jsem zahlédla,
jak se k nám stahují skvrnky — jednotlivě, po dvou či po třech nebo i
ve větších hloučcích: vlci se sbíhali ke kořisti.
Čekali jsme a každá vteřina nám připadala jako věcnost. Vichřice
se o nás divoce opírala a sníh vířil kolem nás v prudkých náporech.
Chvílemi jsme neviděli na krok, ale jindy se svištící vítr přehnal jen
kolem a jako by očistil celý prostor, takže jsme viděli do dáli. Za
poslední dobu jsme si již tak navykli cekat na východ a západ slunce,
že jsme už skoro přesně uhodli, kdy nastane; nyní jsme věděli, že
slunce už brzy zapadne.
Ani jsme nechtěli uvěřit svým hodinkám, že jsme ve svém skalnatém úkrytu čekali necelou hodinu; jednotlivé skupinky se už začaly
nedaleko nás k sobě přibližovat. Vítr se o nás opíral stále divočeji a
úporněji; vál teď vytrvale ze severu. Zřejmě od nás odehnal sněžné
mraky, protože teď už sníh padal pouze zřídka. Už jsme jasně rozeznávali jednotlivé postavy obou skupin, pronásledovaných i pronásledovatelů. Ale pronásledovaní si snad ani neuvědomovali, že jsou
stíháni — nebo toho nedbali; jak se však slunce sklánělo níž a níž k
vrcholkům hor, začali nicméně uhánět dvojnásobnou rychlostí.
Přijížděli blíž a blíž. Skrčili jsme se s profesorem za balvany a
přichystali si zbraně; viděla jsem, že profesor je odhodlán nenechat je
projet. Ani jeden z nich neměl tušení, že jsme tu.

- 373 -

Náhle zvolaly dva hlasy: „Stůj!“ Jeden byl Jonathanův a chvěl se
rozčilením; druhý, pana Morrise, zněl rozhodně, klidně a velitelsky.
Cikáni naši řeč určitě neznají, ale tón, jímž byl rozkaz pronesen, nemohl nikoho nechat na pochybách, i kdyby byl vydán v jakékoli řeči.
Bezděčně zastavili koně a současně se z jedné strany přihnal lord
Godalming s Jonathanem a z druhé dr. Seward a pan Morris. Velitel
cikánů, mohutný chlapík, sedící na koni jako přikovaný, mávl na
pronásledovatele, aby couvli, a svým lidem prudkým hlasem rozkázal, aby jeli dál. Ti práskli do koní, koně vyrazili, ale naši čtyři přátelé napřáhli winchestrovky, a tak jim jasným způsobem přikázali, aby
zůstali stát. V této chvíli jsme se my dva vztyčili za balvany a namířili na ně zbraně. Cikáni pochopili, že jsou obklíčeni, přitáhli koním
uzdy a zarazili se. Jejich velitel se k nim obrátil a něco jim rozkázal;
vzápětí každý cikán tasil zbraň, kterou měl při sobě, nůž či bambitku,
a připravil se k boji. Každým okamžikem už mohlo dojít k střetnutí.
Velitel cikánů prudce škubl uzdou, vyjel s koněm ze řady, ukázal
napřed na slunce — teď již téměř se dotýkající vrcholků hor — a pak
na zámek a řekl něco nesrozumitelného. Vzápětí seskočili naši čtyři
muži s koní a vrhli se k vozu. Asi bych byla měla cítit strašný strach,
když jsem spatřila Jonathana v takovém nebezpečí, ale bitevní žár mě
zřejmě posedl stejně jako ostatní; nezaplavil mě strach, pouze divoká, vzdouvající se touha po činu. Velitel cikánů postřehl, kam naši
tak rázně míří, a něco rozkázal; jeho lidé se okamžitě shlukli kolem
vozu a jeden do druhého neukázněně strkal a vrážel, jak se horlivě
snažili vykonat, co jim bylo řečeno.
Mezitím jsem však viděla, jak se z jedné strany kruhu prodírá k
vozu Jonathan a z druhé Quincey; bylo jasné, že jsou pevně odhodláni skoncovat se vším dřív, než slunce zapadne. Nic je nemohlo
zadržet a ničím se nedali odradit. Nebrali sebemenší ohled ani na
napřažené bambitky a blyštící se nože shluklých cikánů, ani na vlky
vyjící v dáli. Jonathanovo neohrožené a očividně neústupné jednání
na cikány zřejmě zapůsobilo; bezděčně mu ustoupili z cesty a nechali
ho projít. Mrštně vyskočil na vůz a silou, která mi připadala neuvěřitelná, velkou bednu zvedl a hodil ji přes kolo na zem. Pan Morris se
zatím násilím prodíral kruhem Szganyů. Po celou dobu, po kterou
jsem bez dechu sledovala Jonathana, jsem koutkem oka sledovala
- 374 -

pana Morrise, jak se úporně dere vpřed. Klestil si cestu a já jsem viděla, jak se vzduchem blýskají nože, jimiž po něm cikáni bodali. Pan
Morris se jim bránil loveckým nožem a v první chvíli jsem myslela,
že také on jimi bez pohromy pronikl; jak však přiskočil po bok Jonathanovi, který mezitím už byl dole z vozu, všimla jsem si, že si
levou rukou přidržuje bok a mezi prsty mu prýští krev. Nijak se však
nedal odradit, a zatímco se Jonathan zoufale vrhl k jednomu konci
bedny a nepálskou dýkou se pokoušel vypáčit víko, zaútočil zabijákem na druhý konec bedny. Pod náporem obou mužů začalo víko
povolovat, hřeby se skřípavě draly ven a bedna se otevřela.
Cikáni mezitím zjistili, že jsou ze všech stran obklíčeni puškami a
vydáni na milost a nemilost lordu Godalmingovi a dr. Sewardovi.
Složili zbraně a přestali klást odpor. Slunce už skoro spočívalo na
hřebenech hor a stíny postav se dlouze táhly po sněhu. Spatřila jsem
hraběte, jak leží v bedně, částečně zasypán hlínou, na níž spočíval a
která se při prudkém pádu rozsypala. Byl mrtvolně bledý, jako vosková figurína, a v rudých očích mu plápolal onen příšerně nenávistný
pohled, který jsem tak dobře znala.
Jak jsem se na něho dívala, zahlédly jeho oči zapadající slunce a
zášť v nich planoucí se měnila ve výraz vítězství.
Jenže vtom se kmitla vzduchem Jonathanova dýka. Trhla jsem sebou, když jsem viděla, jak se zabořila hraběti do hrdla, a současně
mu pan Morris ponořil lovecký nůž do srdce.
Bylo to jako zázrak; ale přímo před našima očima a dřív, než jsme
vlastně mohli vydechnout, rozpadlo se tělo hraběte Draculy v prach a
zmizelo.
Do nejdelší smrti mě však bude hřát pomyšlení, že i v onom
zákmitu posledního rozkladu se mu na obličeji rozhostil výraz pokoje, který bych nikdy nebyla pokládala za možný.
Zámek Dracula se tyčil proti rudé obloze a v paprscích zapadajícího slunce se ostře rýsovaly kamenné kvádry jeho pobořeného
cimbuří.
Vinu za záhadné zmizení mrtvého muže přisoudili cikáni pochopitelně nám; mlčky se obrátili a uháněli pryč, jako by jim šlo o život.
Ti z nich, kdo neměli koně, vyskočili na žebřiňák a volali na jezdce,

- 375 -

aby je neopouštěli. Vlci se stáhli do bezpečné vzdálenosti, rozběhli
se za nimi a nás opustili.
Pan Morris klesl předtím k zemi, opíral se o loket a ruku si tiskl k
boku; pod prsty mu stále tryskala krev. Rozběhla jsem se k němu —
posvěcený kruh mě už nepoutal — a spolu se mnou oba lékaři. Jonathan si klekl za něho a zraněný muž si mu opřel hlavu o rameno.
Vzdychl a s vynaložením posledních sil mě uchopil svou nepotřísněnou rukou. Zřejmě na mně poznal, jaká úzkost mi svírá srdce, usmál
se na mě a pravil:
„Jsem přešťasten, že jsem vám mohl prokázat službu. Ach, Bože!“ zvolal náhle, ukázal na mě a pokoušel se posadit. „Tohle stojí za
smrt! Pohleďte! Pohleďte!“
Slunce se právě přehouplo za vrcholek hory a jeho rudé paprsky
mi dopadly na obličej a zalily ho růžovou září. Jako na povel klesli
muži na kolena a ze rtů jim splynulo upřímné a vážné „Amen“, když
jim zrak padl tam, kam umírající ukazoval, a uslyšeli jeho slova:
„Poděkujme teď Bohu, že nic nebylo nadarmo! Vidíte? Sníh není
čistší než její čelo. Kletba pominula!“
A tak s úsměvem na rtech a bez dalších slov skonal k našemu nejhlubšímu zármutku ten odvážný a šlechetný muž.

- 376 -

POZNÁMKA
Před sedmi lety jsme všichni prošli plameny; ale štěstí, jehož někteří z nás od té doby dosáhli, přece jen vyváží bolest, kterou jsme
vytrpěli. Minu i mě obzvlášť těší, že náš chlapec má narozeniny téhož dne, kdy zemřel Quincey Morris. Jeho matka věří, že po našem
statečném příteli převzal některé jeho vlastnosti. Hoch je pojmenován po všech členech naší početné společnosti, ale říkáme mu Quincey.
Letos v létě jsme se vypravili do Transylvánie a ještě jednou jsme
navštívili ony známé končiny, které pro nás byly a dosud jsou plné
stále živých, hrozných vzpomínek. Málem jsme ani nemohli věřit, že
to, co jsme na vlastní oči viděli a na vlastní uši slyšeli, se skutečně
událo. Všechny stopy již úplně zmizely, jen zámek tam stál jako kdysi a vysoko se tyčil nad pustými pláněmi.
Když jsme se vrátili domů, rozmlouvali jsme o starých časech, k
nimž se už všichni můžeme vracet s klidnou myslí, protože Godalming i Seward jsou šťastně ženati. Vytáhl jsem všechny písemnosti
ze sejfu, kam jsme je před lety po našem návratu uložili. Velmi nás
překvapila skutečnost, že v celém tom množství materiálů, z nichž se
tato dlouhá zpráva skládá, není téměř jediný autentický doklad; jen
spousta strojem psaných listin, kromě pozdějších deníků Miny, Sewarda a mého a Van Helsingova memoranda. Těžko bychom mohli
na někom chtít — i kdybychom si to sebevíc přáli —, aby tyto písemnosti považoval za důkazy tak fantastického příběhu. Van Helsing, který právě houpal na kolenou našeho chlapce, naše pocity shrnul slovy:
„Žádné důkazy nechceme a nikoho se neprosíme, aby nám věřil.
Tenhle chlapec se jednoho dne dozví, jak statečnou a ušlechtilou je
jeho matka. Už teď zná její něhu a láskyplnou péči; později pochopí,
proč ji někteří muži tak milovali, že byli ochotni vykonati tolik odvážných činů.“
JONATHAN HARKER

- 377 -

